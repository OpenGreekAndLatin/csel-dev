Temporibus Constantii imperatoris filii Constantini durior 
 orta est persecutio Christianorum ab impiis haereticis Arrianis 
 annitente Constantio, qui et Athanasium episcopum resistentem 
 haereticis persecutus est et, ut damnaretur ab omnibus episcopis, 
 imperauit. quod etiam metu principis facere temptauerunt 
 omnes ubique pontifices inauditum innocentemque 
 damnantes; sed Liberius Romanus episcopus et Eusebius 
 Uercellensis et Lucifer Caralitanus et Hilarius Pictauensis 
 dare sententiam noluerunt. hi ergo mittuntur in exilium pro 
 fide seruanda.

cum Liberio Damasus diaconus eius se simulat 
 proficisci. unde fugiens de itinere Romam redit ambitione 
 corruptus. sed eo die, quo Liberius ad exilium proficiscebatur, 
 clerus omnis id est presbyteri et archidiaconus Felix et ipse 
 Damasus diaconus et cuncta ecclesiae officia omnes pariter 
 praesente populo Romano sub iureiurando firmarunt se uiuente 
 Liberio pontificem alterum nullatenus habituros. sed clerus 
 contra fas, quod minime decebat, cum summo periurii scelere

 

 

 
 
 
 Felicem archidiaconum ordinatum in loco Liberii episcopum 
 susceperunt. quod factum uniuerso populo displicuit et se ab 
 eius processione suspendit.

post annos duos uenit Romam 
 Constantius imperator; pro Liberio rogatur a populo. qui mox 
 annuens ait \'habetis Liberium, qui, qualis a uobis profectus 
 est, melior reuertetur). hoc autem de consensu eius, quo 
 manus perfidiae dederat, indicabat. tertio anno redit Liberius, 
 cui obuiam cum gaudio populus Romanus exiuit. Felix notatus 
 a senatu uel populo de urbe propellitur. et post parum temporis 
 impulsu clericorum, qui peiurauerant, inrumpit in urbem 
 et stationem in <basilica> Iuli trans Tiberim dare praesumit. 
 quem omnis multitudo fidelium et proceres de urbe iterum 
 cum magno dedecore proiecerunt.

post aunos octo Ualentiniano 
 et Ualente consulibus X Kalendarum Decembrium die 
 defunctus est Felix. Liberius misericordiam fecit in clericos, 
 qui peiurauerant, eosque locis propriis suscepit. itemque 
 octauo Kalendas Octobr. Gratiano et Dagalaifo consulibus 
 Liberius humanis rebus eximitur.

tunc presbyteri et diacones 
 Ursinus Amantius et Lupus cum plebe sancta, quae Liberio 
 fidem seruauerat in exilio constituto, coeperunt in basilica 
 luli procedere et sibi Ursinum diaconum pontificem in loco 
 Liberii ordinari deposcunt; periuri uero in Lucinis Damasum 
 sibi episcopum in loco Felicis expostulant. Ursinum Paulus 
 Tiburtinus episcopus benedicit. quod ubi Damasus, qui semper 
 episcopatum ambierat, comperit, omnes quadrigarios et imperitam 
 multitudinem pretio concitat et armatus fustibus ad 
 basilicam Iuli perrumpit et magna fidelium caede per triduum 
 debacchatus est.

post dies septem cum omnibus periuris et

 
 
 
 arenariis, quos ingenti corrupit pretio, Lateranensem basilicam 
 tenuit et ibi ordinatus episcopus et redimens iudicem urbis 
 Uiuentium et praefectum annonae Iulianum id egit, ut Ursinus 
 uir uenerabilis, qui prius fuerat pontifex ordinatus, cum 
 Amantio et Lupo diaconibus in exilium mitteretur. quod ubi 
 factum est, coepit Damasus Romanam plebem, quae sibi 
 nolebat procedere, fustibus et caede uaria perurguere. presbyteros 
 quoque numero septem detentos per officium nititur ab 
 urbe propellere, sed plebs fidelis occurrens eosdem presbyteros 
 eruit et ad basilicam Liberii sine mora perduxit.

tunc 
 Damasus cum perfidis inuitat arenarios quadrigarios et fossores 
 omnemque clerum cum securibus gladiis et fustibus et obsedit 
 basilicam hora diei secunda septimo Kalendarum Nouembrium 
 die Gratiano et Dagalaifo conss. et graue proelium 
 concitauit. nam effractis foribus igneque subposito aditum, 
 unde inrumperet, exquirebat; nonnulli quoque de familiaribus 
 eius tectum basilicae destruentes tegulis fidelem populum 
 perimebant. tunc uniuersi Damasiani irruentes in basilicam 
 centum sexaginta de plebe tam uiros quam mulieres occiderunt; 
 uulnerauerunt etiam quam plurimos, ex quibus multi defuncti 
 sunt. de parte uero Damasi nullus est mortuus.

post tres 
 autem dies sancta plebs in unum conueniens coepit aduersus 
 eum domini mandata recitare dicentis: nolite timere eos 
 qui occidunt corpus, animam uero non possunt occidere; 
 psallebat etiam in laudibus et dicebat: posuerunt 
 mortalia seruorum tuorum escas uolatilibus caeli, 
 carnes sanctorum tuorum bestiis terrae; effuderunt 
 sanguinem eorum uelut aquam in circuitu Hierusalem 
 et non erat, qui sepeliret.

saepe igitur eadem 
 plebs adunata in basilica Liberii clamabat dicens \'Christiane 
 imperator, nihil te latet. omnes episcopi Romam ueniant.

 

 

 
 
 
 agatur causa. quintum iam bellum Damasus fecit. a sede Petri 
 homicidas foras !* dei autem populus episcopos conuenire 
 multis precibus exorabat, ut memoratum tanta impietate 
 maculatum sententia iusta percellerent; quem in tantum matronae 
 diligebant, ut matronarum auriscalpius diceretur.

uoces 
 ergo plebis ad Ualentinianum principem sunt delatae, qui 
 pietate commotus reditum concessit exulibus. tunc Ursinus 
 cum Amantio et Lupo diaconibus septimo decimo Kalendarum 
 Octobrium Lupicino et Iouino conss. ad urbem rediit. cui 
 plebs sancta gratanter occurrit.

sed Damasus tantorum sibi 
 conscius scelerum non mediocri timore concussus redemit 
 omne palatium, ne facta sua principi panderentur. imperator 
 nesciens quid Damasus perpetrasset edictum prorogat, ut 
 Ursino exilio relegato nulla ulterius populos contentio nefanda 
 collideret. tunc Ursinus episcopus uir sanctus et sine crimine 
 consulens plebi tradidit se manibus iniquorum et sexto decimo 
 Kal. Decembr. iussione imperatoris ad exilium sponte properauit.

sed populus timens deum multisque persecutionibus 
 fatigatus non imperatorem, non iudices nec ipsum auctorem 
 scelerum et homicidam Damasum timuit sed per coemeteria 
 martyrum stationes sine clericis celebrabat. unde cum ad 
 sanctam Agnem multi fidelium conuenissent, armatus cum 
 satellitibus suis Damasus irruit et plurimos uastationis suae 
 strage deiecit.

quod factum crudelissimum nimis episcopis 
 Italiae displicebat. quos etiam cum ad natale suum sollemniter 
 inuitasset et nonnulli conuenissent ex eis, precibus apud 
 eos molitur et pretio, ut sententiam in sanctum Ursinum 
 proferant. qui responderunt \'nos ad natale conuenimus, non 
 ut inauditum damnemus).

ita praua eius intentio caruit quo 
 nitebatur effectu.

 
 
 
 
 
 EXINDE PRESBVTERI DIUERSIS MODIS AFFLICTI PER EXILIA ET 
 PEREGRINA LOCA DISPERSI SUNT. EX QVIBUS MARCELLINUS ET FAU- 
 STINIS PRESBVTERI DE CONFESSIONE UERAE FIDEI ET OSTENTATI- 
 ONE SACRAE COMMUNIONIS ET PERSECUTIONE ADUERSANTIUM UERI- 
 TATI PRECES UALENTINIANO THEODOSIO ET ARCADIO PRINCIPIBUS 
 OPTULERUNT ITA:

Deprecamur mansuetudinem uestram, piissimi imperatores 
 Ualentiniane Theodosi et Arcadi, ut haec in contemplatione 
 Christi filii dei, qui uestrum iuuat imperium, infatigabiliter 
 legere dignemini. sublime regnum uestrum tunc ad sublimiora 
 dei patris omnipotentis et Christi unigeniti filii eius opitulatione 
 conscendit, cum nec in exiguis hominibus despicitis ueritatem 
 nec in multis uel potentibus mendacium roboratis. hoc 
 enim iustissimum est et saluberrimum apud regnum iustitiae, 
 ut personae probentur ex merito ueritatis, non ueritas praesumatur 
 ex potentia personarum; siquidem ius saeculi ideo 
 scriptum est, ne contra uerum aequumue potentia uel multitudo 
 praeualeat, etiamsi ab exiguis uindicetur.

quod si haec 

 

 
 
 
 tanta cura etiam in rebus rei publicae a uestra tranquillitate 
 et prouisione seruanda est, ut contra omnem uim potentiamue 
 etiam in minimis ius ueri optineat, quo possit tradita uestro 
 imperio dei nutu florere res publica, quomodo in negotiis 
 diuinis sanctae fidei ueritas impiorum caterua et fraudulentissimis 
 eorum circumuentionibus obfuscatur et premitur? 
 maxime cum uos principes Romani imperii piam Christianae 
 religionis fidem puritatemque tot uestris constitutionibus 
 uindicetis: totum quidem quia ueneratores Christi filii dei 
 pro fide catholica decernitis et omni nisu contra haereticos 
 et perfidos imperii uestri auctoritate conscribitis, non quasi 
 aliqua propriae sententiae noua temptantes, sicut quidam 
 anteriores principes in suam aliorumque perniciem conati sunt, 
 sed ut ostendatis uestras sententias uestramque piam fidem 
 cum sacris scripturarum diuinarum sententiis et piis confessionibus 
 conuenire.

sed hoc cum magis post atrocissimas 
 prioris temporis persecutiones iuuare sanctam deberet ecclesiam, 
 magis affligit, cum idem ipsi egregii episcopi, qui eam ante 
 hoc sub adsertione uel adsensu haereseos persecuti sunt, nunc 
 quoque sub auctoritate catholici nominis persecuntur et, quanto 
 nunc sub ementita piae fidei professione hoc fraudulentius 
 agunt, tanto et perniciosius grassantur et dolentius aestuat 
 ueritas, quod ei adhuc non licet nec sub uobis imperatoribus, 
 qui piam fidem defenditis, respirare.

sed ne hoc ad inuidiam 
 sine rei probatione referre uideamur, causam ut possumus 
 explicamus; quaesumus autem, supplices quaesumus, ut regias 
 aures uestras nobis exiguissimis commodetis, dum ostendimus

 
 
 
 non nos esse haereticos et tamen quasi haereticos uehementer 
 adfligi, cum nec ipsi, qui nos uehementer adfligunt, uel socii 
 eorum possint nunc dicere uel probare, quod simus haeretici, 
 sed ne quidem de se negare, quod superiori tempore haeresim 
 aut acerrime uindicauerint cum intolerabili supplicio fidelium 
 aut certe ei manus dederint damnata catholica fide, quam 
 prius adserebant, dum metuunt pro Christo filio dei exilium 
 perpeti, pro quo etiam laico fideli quaeuis mors atrocissima 
 subeunda est, quia nobis donatum est, ut ait apostolus, 
 pro Christo, non tantum ut in eum credamus sed 
 ut etiam pro illo patiamur; talis enim mors uel passio 
 beatae inmortalitatis occasio est.

Non latet mansuetudinem et deuotam deo religionem uestram, 
 quam impia quamue pestifera sit haeresis Arriana, contra 
 quam a patribus nostris apud Nicaeam spiritali uigore conscriptum 
 est, ita ut et apostolicae fidei pia confessio seruaretur 
 atque ipsius haereseos perpetua damnatio seruaretur, ne 
 quis falli posset in posteris.

sed Arrius ut cor Pharaonis non 
 credens diuinam in se tunc datam fuisse sententiam nescio 
 qua ratione subripuit apud Constantinum sperans, quod ipsius 
 suffragio spiritalium sacerdotum sententia rescissa recipi posset 
 in ecclesiam. denique idem Constantinus iusserat, ut ei sanctus 
 ac beatae memoriae episcopus Alexander communicaret, non 
 ille Alexander, qui fuit diuinae fidei episcopus in Alexandria 
 (qui et plenus sapientia et spiritu sancto feruens eundem 
 Arrium primus et detexit et expulit et in perpetuum

 

 
 
 
 damnauit), sed iste Alexander, qui in hac Constantinopolitana urbe 
 fuit et ipse admirabilis episcopus.

qui cura uideret, quod 
 Arrius saeculi istius rege niteretur, exclamauit ex imo pectoris 
 dolore stans in loco sacrarii ad Christum uerum et sempiternum 
 regem et dominum omnium regum, ne illam labem 
 in ecclesia pateretur intrare. cuius oratio quam constans 
 fuerit, quam fidelis, hinc probatum est, quod idem Arrius, 
 antequam intraret ecclesiam. dedit poenas nouas et grauissimas 
 usque ad turpem interitum. nam cum pridie quam se 
 putauit sanctam ecclesiam imperatoris auxilio homo impius 
 intraturum, cum nihil languoris, nihil doloris in corpore pateretur 
 sed, quod grauius est, solo animi morbo insanabiliter 
 aegrotaret, humana consuetudine secessum petit atque illic 
 cum sedit, grauissimo repente dolore cruciatus omnia sua uiscera 
 et ipsum cor, quod erat thesaurum impietatis, effudit in 
 stercora atque ita (mirabile dictu!) internis omnibus euacuatis 
 attenuatus est uel ad momentum sicut luridati corporis tabe 
 resolutus est, ut per angustias foraminis et sedilis totus ipse 
 laberetur.

digna haec poena impio, digna haec mors turpis 
 pestifero haeretico atque de spiritu diaboli foetidissimis membris 
 digna haec sepultura: nouo enim exemplo et cruciari 
 debuit et perire, qui nouas aduersus unigenitum filium dei 
 commentatus fuerat impietates, dicens eum non uere de patre 
 natum et quia erat, quando non erat, et quia ex nihilo

 
 
 
 substitutus est, ne eiusdem substantiae et diuinitatis et sempiternitatis 
 et omnipotentiae, cuius et pater est, crederetur. 
 hoc ideo retulimus augustae mansuetudini uestrae.

ut uero 
 intenta uestra prudentia animaduertat. quam uenerabilis fides 
 sit conscripta apud Nicaeam aduersus Arrium, cui et deus 
 non solum per auctoritatem scripturarum diuinarum sed etiam 
 per sacratissimam orationem sancti quoque Alexandri testimonium 
 dedit, et quam exsecrabilis est impia doctrina Arrii, 
 quam in ipso Arrio nouo genere supplicii sententia diuina 
 damnauit non expectans in illo diem iudicii, ut exemplo poenae 
 eius ceteri perterriti praecauerent.

quo utique exemplo 
 nec illud dubitandum est, etiam hos apud deum esse damnatos, 
 qui Arrii impiam doctrinam renouandam uel suscipiendam esse 
 crediderunt. quomodo enim eos perpetua poena disiungit, quos 
 impia doctrina non separat ? pares reos etiam uestris legibus 
 unus carcer includit atque una ferit sententia. sed et illud 
 ambigi non potest, hos esse uere catholicos, qui per exilia, 
 per genera suppliciorum, per atrocitatem mortis illam fidem 
 sine dolo uindicant, quae apud Nicaeam euangelica atque 
 apostolica ratione conscripta est. quam deus apertissime probauit 
 supplicio Arrii impugnantis eam.

quod si haec apud 
 uos uera sunt, quae apud scripturas diuinas uera roborantur, 
 aduertite, piissimi et religiosissimi imperatores, in quo rei 
 sint, qui sub his diuinis regulis et professionibus fidem suam 
 ac deuotionem Christo deo consecrauerunt nullum timorem 
 diuino timori praeponentes.

sed licet Arrius sit sepultus in 
 stercoribus, reliquit tamen suae impietatis heredes; denique 
 non defuerunt uermes, qui de eius putrido cadauere

 
 
 
 nascerentur. per quos quae gesserit diabolus artifex erroris, longum 
 est exsequi, etiamsi exsequi possemus; infinita sunt enim et 
 incredibilia, non tamen falsa. illud uero nunc, quod ad praesentem 
 causam facit, exponimus, quod imperatorem Constantium 
 per fraudulentam disputationem Arrianae impietatis 
 participem fecerunt. dedissent et isti in praesenti poenas, si 
 non oporteret secundum apostoli sententiam et haereses esse, 
 ut probati manifesti fierent.

habentes ergo hi, quos diximus, 
 uermes Arrii adsistentem sibi regiam potestatem primum 
 quidem per singulos in euersionem catholicae fidei et in excidium 
 sacrae religionis pro Arriana impietate contendunt, ita 
 ut resistentes aut calumniis adpeterent uel poenis uel exilio 
 cruciarent et necarent. ubi tamen amplius per suam rabiem 
 grassati sunt et fecerunt sui ubique terrorem, non iam contenti 
 ire per singulos, postremo cogunt undique in unum 
 episcopos conuenire et datur locus ad synodum Orientalibus 
 quidem Seleucia Isauriae, Occidentalibus uero ciuitas Ariminensis.

atque illic primum quidem episcopi pro sancta fide 
 uenientes confirmant illam expositionem, quae apud Nicaeam 
 conscripta est, ita ut nihil inde minueretur, eo quod euangelicam 
 fidem uerbis inexpugnabilibus explicaret et Arrii impiam 
 doctrinam diuina auctoritate damnaret. tunc demum 
 oblatam ab Ursacio, Ualente, Germinio et Gaio huiusmodi 
 fidei conscriptionem, quae et fidem catholicam reprobaret et 
 Arrium absolueret, immo et introduceret pestiferam eius doctrinam, 
 execrantur et damnant tam impiam fidem eorum quam 
 etiam ipsos, inexpiabile scelus esse iudicantes, qui patrum 
 fidem uenerabilem uiolent, si hos tam impios atque impiam 
 eorum conscriptionem pateretur ecclesia.

mittunt quoque

 

 
 
 
 decem legatos ad imperatorem Constantium scribentes, quae 
 gesta sunt, et hortantes simul, ut ipse quoque decreta patrum 
 pro fide uenerabili contra haereticos inuiolata seruaret.

mittunt 
 sane et haeretici legatos: quos tunc familiarissime et ut 
 suos suscepit Constantius; eos uero legatos, qui pro fide 
 catholica contra haereticos uenerant, reprobat et per suos nunc 
 gratia inuitat, nunc minis perterret et interim sola dilatione 
 discruciat, ut in ultimum, cum iram regis metuunt, cum non 
 dignantur pro Christo filio dei exilium perpeti, cum propriis 
 sedibus et ecclesiarum perniciosissimis possessionibus oblectantur, 
 rescindant, quod pie uindicauerant, et suscipiant, quod 
 ut impium damnauerant.

liceat in hoc apud uos religiosos 
 imperatores in causa dei dolentius ingemiscere: episcopi plus 
 iram regis terreni timuerunt quam Christum uerum deum et 
 sempiternum regem; grauius exilium temporale esse crediderunt 
 quam perpetuam poenam secundum Esaiam indormitabilis 
 uermis et ignis inextinguibilis; suauiora habuerunt propria 
 domicilia et possessiones quam in regno Christi beatam et 
 perpetuam habitationem.

sed Constantius non contentus 
 ruina et labe decem legatorum mittit Ariminum, ut omnes 
 illic episcopi similiter uerterentur. qui et ipsi malo illo exemplo 
 legatorum suorum piam fidem patrum, quam uindicauerant, 
 reprobant subscribentes in illa fide Arrianorum, quam integro 
 et libero iudicio damnauerant.

aduertit sapientia uestra 
 Ariminensem synodum piissime coeptam sed impiissime terminatam. 
 eadem autem et apud Seleuciam Isauriae ab episcopis 
 impietas commissa est. iudicate, piissimi et religiosissimi 
 imperatores, in quo rei sunt et in quo merentur adfligi, 
 qui nolunt cum talibus episcopis conuenire, qui cum primum 
 fidem integram uindicarent et impiam fidem reprobarent, postea, 
 cum metuunt exilium, cum rebus suis et sedibus oblectantur. 
 uertunt sententias, damnantes ad nutum haeretici imperatoris

 

 
 
 
 illam apostolicam, quam uindicauerant, fidem et suscipientes 
 illam Arrii, quam reprobauerant, impietatem.

nonne gratum 
 habere debuerunt, si tamen credebant futurum dei iudicium, 
 omnia mala perpeti quam esse uenerabilis fidei proditores, 
 cuius uirtus sancti quoque Alexandri orationibus et Arrii 
 supplicio fuerat adprobata? maxime cum et gloriosae passionis 
 praecessisset exemplum licet paucissimorum episcoporum, qui 
 ne euangelicam apostolicamque fidem uiolarent, ne impiis 
 adquiescerent, non exilium, non supplicium nec aliquam atrocitatis 
 mortem recusauerunt.

denique ante synodum Anminensem 
 Paulinus de Triueris constantissimus episcopus datur 
 in exilium piam fidem uindicans et execrans consortium 
 Arrianorum.

sed et apostolicus uir Lucifer de Sardinia Caralitanae 
 ciuitatis episcopus ob hoc, quod bene esset agnitus 
 per contemptum saeculi, per studium sacrarum litterarum, 
 per uitae puritatem, per constantiam fidei, per gratiam diuinam, 
 a Romana ecclesia missus est legatus ad Constantium 
 et ob hoc, quod fidem uenerabilem uindicauit, quod detexit 
 et conuicit haereticos, ductus est in exilium cum omni atrocitate 
 iniuriarum.

similiter et Eusebius a Uercellis nec non 
 et Dionysius Mediolanensium, Constantio regi primum familiaris, 
 cum adhuc ignoraret eum fautorem esse haereticorum; 
 postea tamen quam ei cognitum est et probatum, quod haereticos 
 uindicaret, respuit regis impiam familiaritatem, malens 
 exilium, ne Christi dei amicitiam perderet, ne sanctorum consortium 
 non haberet.

sed et Rodanius mittitur in exilium 
 nec non et Hilarius, qui etiam scripta contra haereticos et 
 praeuaricatores edidit, licet postea uero interruperit fauens 
 praeuaricatoribus, ut non dicamus interim, quia f ubi et

 
 
 
 haereticis, in quos eloquentiae suae uiribus perorauerat.

Maximus 
 quoque de Neapoli Campaniae, eo quod esset inhabili stomacho 
 et corpore delicatior, primum quidem, ut cederet, diu adflictus 
 iniuriis, deinde ubi ob constantiam animi fideique 
 uirtutem carnis infirmitate non uincitur, ductus est in exilium 
 atque illic martyr in domini pace requieuit.

sed et Rufininus, 
 mirae quidem simplicitatis sed admirabilior in tuenda 
 fide, effusione sui sanguinis praeuenit exilium. denique cum 
 pro fidei integritate persistit, hunc Epictetus atrox ille et 
 dirus de Centumcellis episcopus ante raedam suam currere 
 coegit et, cum diu currit, sic in uia ruptis uitalibus sanguinem 
 fundens expirauit. sciunt hoc Neapolitani in Campania, 
 ubi reliquiae cruoris eius in obsessis corporibus daemonia 
 affligunt, pro gratia utique fidei illius, pro qua et sanguinem 
 fudit.

fuerunt et alii episcopi de Aegypto, licet pauculi, 
 quorum alii in fugam uersi sunt, alii uero in exilium dati, 
 eo quod nollent cum episcopis impiis et crudelibus conuenire. 
 quam utique salubre fuerat, quam pulcrum quamue gloriosum, 
 si omnes illi episcopi pari uirtute et simili conspiratione 
 fidem, quam recte semper uindicauerant, in finem usque ser. 
 uassent, non exilia neque supplicia pertimescentes ad capiendam 
 utique futuram in dei Christi regno perpetuam beatitudinem!

et tacemus, quod fortassis ipsum illum Constantium, 
 quamuis regni potestate terribilem, tantorum tamen episcoporum 
 unita constantia confutasset et frangeret, fortassis 
 etiam et intellegere fecisset magnum pretium esse istius fidei, 
 pro qua nullus episcoporum exilium proscriptiones tormenta 
 mortemque recusaret. sed paululum territus tantus episcoporum 
 numerus cateruatim dederunt marus impietati et ad maiorem 
 iam uesaniam incalluit impietas tam facili strage multitudinis.

non hoc minus sacrilegium est, non haec minor impietas, 
 quam si sub persecutore gentili idolo sacrificatum est,

 
 
 
 quia et in haeresi perterritum subscribere daemoniis sacrificare 
 est, siquidem docentibus scripturis diuinis doctrina 
 daemoniorum est haeresis, sicut et idolatria.

interea quia 
 apud quosdam multitudo praeponitur ueritati, eo quod pauculos 
 habeat sectatores, et ob hoc affligimur, quod in paucis 
 sequimur inuiolabilem fidem et multos uitamus propter impias 
 haereses et sacrilegas praeuaricatorum subscriptiones: quid 
 censetis in hac causa o iustissimi imperatores et catholicae 
 fidei uindices? de his duabus partibus cui calculum datis? 
 una est pars, in qua multi sunt episcopi; sed ubi multi sunt, 
 illic per praeuaricationem sacra Christi fides uiolata est semper 
 ante defensa, illic metu regis Arrii suscepta impietas est 
 semper ante damnata. ubi uero paucissimi sunt, illic per 
 exilia, per cruciatus, per effusionem sanguinis, per ipsam 
 mortem fides Christi uindicatur et Arrii impietas atque omnis 
 haeresis ut summum malum execrabiles sunt.

sed etsi non 
 est dubitandum paucos episcopos esse pretiosos de merito 
 confessionis et inuiolabilis fidei, multos uero nullificari merito 
 haereseos uel praeuaricationis, quia in causa ueri, maxime in 
 causa religionis et sacrae fidei, non numerus numero comparandus 
 est sed pura illa apostolica fides probata exiliis, probata 
 cruciatibus licet unius, multorum infidelitatibus praeponenda 
 est: tamen necessarium est damnatae praeuaricationis 
 diuinum quoque praesens proferre documentum, ut sicut in 
 Arrio impia secta eius diuina animaduersione punita praeiudicat 
 et de sectatoribus eius, quod eadem illos poena maneat, 
 qua torquetur et Arrius, ita et de praeuaricatoribus sacrae 
 fidei nihil aliud sentiendum sit, quam quod in uno uel duobus 
 praeuaricatoribus poenis praesentibus diuino iudicio determinatum 
 est.

Potamius Odyssiponae ciuitatis episcopus 
 primum quidem fidem catholicam uindicans, postea uero praemio 
 fundi fiscalis, quem habere concupiuerat, fidem

 

 
 
 
 praeuaricatus est. hunc Osius de Corduba apud ecclesias Hispaniarum 
 et detexit et reppulit ut impium haereticum. sed et ipse 
 Osius Potami querela accersitus ad Constantium regem minisque 
 perterritus et metuens, ne senex et diues exilium proscriptionemue 
 pateretur, dat manus impietati et post tot annos 
 praeuaricatur in fidem et regreditur ad Hispanias maiore cum 
 auctoritate, habens regis terribilem iussionem, ut si quis 
 eidem episcopus iam facto praeuaricatori minime uelit communicare, 
 in exilium mitteretur.

sed ad sanctum Gregorium 
 Eliberitanae ciuitatis constantissimum episcopum fidelis nuntius 
 detulit impiam Osii praeuaricationem; unde et non adquiescit 
 memor sacrae fidei ac diuini iudicii in eius nefariam 
 communionem. sed Osius, qui hinc plus torqueretur, si quis 
 ipso iam lapso staret integram fidem uindicans inlapsa firmitate 
 uestigii, exhiberi facit per publicam potestatem strenuissimae 
 mentis Gregorium, sperans quod eodem terrore, quo 
 ipse cesserat, hunc quoque posse cedere. erat autem tunc 
 temporis Clementinus uicarius, qui ex conuentione Osii et 
 generali praecepto regis sanctum Gregorium per officium 
 Cordubam iussit exhiberi.

interea fama in cognitionem rei 
 cunctos inquietat et frequens sermo populorum est \'quinam 
 est ille Gregorius, qui audet Osio resistere?\' plurimi enim 
 et Osii praeuaricationem adhuc ignorabant < et), quinam esset 
 sanctus Gregorius, nondum bene compertum habebant. erat 
 enim etiam apud eos, qui illum forte nouerant, rudis adhuc 
 episcopus, licet apud Christum non rudis uindex fidei pro 
 merito sanctitatis.

sed ecce uentum est ad uicarium et multi 
 ex administratoribus intersunt et Osius sedet iudex, immo et 
 supra iudicem, fretus regali imperio, et sanctus Gregorius 
 exemplo domini sui ut reus adsistit non de praua conscientia 
 sed pro conditione praesentis iudicii, ceterum fide liber, et 
 est magna expectatio singulorum, ad quam partem uictoria

 
 
 
 declinet. et Osius quidem auctoritate nititur suae aetatis, 
 Gregorius uero auctoritate nititur ueritatis; ille quidem fiducia 
 regis terreni, iste autem fiducia regis sempiterni. et Osius 
 scripto imperatoris utitur, sed Gregorius scripto diuinae uocis 
 obtinet.

et cum per omnia Osius confutatur, ita ut suis 
 uocibus, quas pro fide et ueritate prius scripserat, uindicaretur, 
 commotus ad Clementinum uicarium (non) inquit \'cognitio 
 tibi mandata est sed exsecutio. uides, ut resistit praeceptis 
 regalibus: exsequere ergo, quod mandatum est, mittens eum 
 in exilium). sed Clementinus, licet non esset Christianus, 
 tamen exhibens reuerentiam nomini episcopatus in eo maxime 
 homine, quem uidebat rationabiliter et fideliter obtinere, respondit 
 Osio \'non audeo\' inquiens (episcopum in exilium 
 mittere, quamdiu adhuc in episcopali nomine perseuerat. sed 
 da tu prior sententiam eum de episcopatus honore deiciens 
 et tunc demum exequar in eum quasi in priuatum, quod ex 
 praecepto imperatoris fieri desideras\'.

ut autem uidit sanctus 
 Gregorius, quod Osius uellet dare sententiam. ut quasi deiectus 
 uideretur, appellat ad uerum et potentem iudicem Christum 
 totis fidei suae uiribus exclamans \'Christe deus, qui uenturus 
 es iudicare uiuos et mortuos, ne patiaris hodie humanam 
 proferri sententiam aduersus me minimum seruum tuum, qui 
 pro fide tui nominis ut reus adsistens spectaculum praebeo, 
 sed tu ipse, quaeso, in causa tua hodie iudica, ipse sententiam 
 proferre dignaberis per ultionem. non hoc ego quasi 
 metuens exilium fieri cupio, cum mihi pro tuo nomine nullum 
 supplicium non suaue sit, sed ut multi praeuaricationis errore 
 liberentur, cum praesentem et momentaneam uiderint

 

 
 
 
 ultionem\'.

et cum multo inuidiosius et sanctius deum uerbis 
 fidelibus interpellat. ecce repente Osius. cum sententiam 
 conatus exprimere os uertit, distorquens pariter et ceruicem 
 de sessu in terram eliditur atque illic expirat uel, ut quidam 
 uolunt, obmutuit. inde tamen effertur ut mortuus. tunc admirantibus 
 cunctis etiam Clementinus ille gentilis expauit et, 
 licet esset iudex, tamen timens, ne de se quoque simili supplicio 
 iudicaretur. prostrauit se ad pedes tanti uiri obsecrans 
 eum, ut sibi parceret, qui in eum diuinae legis ignoratione 
 peccasset et non tam proprio arbitrio quam mandantis imperio.

erat tunc stupor in omnibus ac diuinae uirtutis admiratio, 
 quod in illo spectaculum totum nouum uisum est: nam qui 
 proferre uoluit humanam sententiam. mox diuinam perpessus 
 est grauiorem. et iudex, qui iudicare uenerat iam pallens ut 
 reus timebat iudicari, et qui quasi reus in exilium mittendus 
 adstiterat, a iudice prostrato rogabatur, ut parceret quasi 
 iudex.

inde est, quod solus Gregonus ex numero uindicantium 
 integram fidem nec in fugam uersus nec passus exilium. 
 cum unusquisque timuit de illo ulterius iudicare.

uidetisne 
 damnatae a deo praeuaricationis mira documenta? scit 
 melius omnis Hispania, quod ista non fingimus. sed et 
 Potamio non fuit inulta sacrae fidei praeuaricatio. denique 
 cum ad fundum properat, quem pro impia fidei subscriptione 
 ab imperatore meruerat impetrare, dans nouas poenas linguae, 
 per quam blasphemauerat, in uia moritur nullos fructus fundi 
 uel uisione percipiens.

non fuit auari hoc tormentum leue: 
 moritur, qui propter concupiscentiam fundi fiscalis fidem 
 sacram uiolauerat et, cum ad fundum properat, poenali morte 
 praeuenitur, ne uel uisionis solatio potiretur. in sacro euangelio 
 legimus uerba improperantis ad diuitem, qui sibi de

 

 

 
 
 
 conditis uanissime gloriabatur: stulte, inquit, hac nocte 
 anima tua abs te auferetur; quae praeparasti, cuius 
 erunt? si quis hoc scriptum et de Potamio conuenire consideret, 
 intelleget in eum non leuiter iudicatum, maxime passum 
 linguae supplicium, in qua et dines ille apud inferos 
 uehementius cruciatur.

sed et Florentius, qui Osio et Potamio 
 iam praeuaricatoribus sciens in loco quodam communicauit, 
 dedit et ipse noua supplicia. nam cum in conuentu 
 plebis sedet in throno suo. repente eliditur et palpitat atque 
 foras sublatus uires resumpsit. et iterum et alia uice cum 
 ingressus sedisset. similiter patitur nec adhuc intellegens 
 poenas suae maculatae communionis. nihilominus postea cum 
 intrare perseuerasset, ita tertia uice de throno excutitur, ut 
 quasi indignus throno repelli uideretur. atque elisus in terram 
 ita palpitans torquebatur, ut cum quadam duritia et magnis 
 cruciatibus eidem spiritus extorqueretur, et inde iam tollitur 
 non ex more resumendus sed sepeliendus.

scit hoc, quod 
 referimus, magna ciuitas Emerita, cuius in ecclesia plebs hoc 
 ipsum suis uidit obtutibus. sed et hoc considerandum est, 
 quia Florentius haec passus est, qui nondum subscripserat 
 impietati. sed tantum quod communicauit praeuaricatoribus 
 fidei non ignorans eorum praeuaricationem.

hoc ideo intulimus. 
 ut uideant illi, quid sibi agendum sit, qui cum non 
 subscripserint ut praeuaricatores, tamen per communionem 
 praeuaricatoribus sibi cognitis copulati sunt. et puto quod 
 intellegant, quid exemplo Florentii timere debeant.

sed 
 longum est referre alia quoque documenta poenis praesentibus 
 damnatae praeuaricationis, quae diuinum iudicium uariis in 
 locis exercuit. ad hoc scilicet, ut qui scripturas diuinas quadam 
 ratione non respicit, uel praesenti ultionis diuinae animaduersione 
 intellegat, quid sibi sectandum sit quidue uitandum.

 

 
 
 
 uindicare uoluit deus uel in paucos sine dubio et illa ratione. 
 <ne>, quae per scripturam diuinam de praeuaricatorum futuris 
 suppliciis minitatur, uelut fabula putaretur, si nunc in hoc 
 saeculo in neminem uindicaret.

intellegant nunc omnes 
 episcopi praeuaricatores fidei, quam grauissimis suppliciis 
 reseruati sunt, quando in suos socios in hoc quoque saeculo 
 ad stuporem omnium uindicatum est. ad hoc enim etiam 
 praesentes poenas praeuaricationis exposuimus, ut quod in 
 paucos uindicatum est, credatur et in omnes eorum similes 
 uindicari, maxime cum et scriptura diuina hoc ipsum adseueret, 
 quod et per praesentia documenta monstratum est, et 
 hoc consideretur, piissimi imperatores, in quo rei sunt. qui 
 cum talibus diuina sacramenta non copulant, quorum et perpetua 
 supplicia sacris leguntur in libris et suppliciorum exempla 
 uidentur in saeculo.

Sed quaesumus miram beniuolentiani uestram. ut adhuc 
 nobis pro contemplatione Christi dei infatigabilem audiendi 
 patientiam commodetis. dum adhuc, summatim licet. exponimus, 
 in quantum creuit impietas. execrabiles enim 
 Arriani in partibus Orientis et maxime in Aegypto non 
 fuerunt hoc solo contenti. ut episcopi damnata fide integra 
 in eorum impiam sententiam declinarent, sed hos ipsos. qui 
 primum fuerant per catholicos episcopos ordinati. ubi pro 
 eorum desideriis subscripserunt, in laieorum numerum exige 
 bant et postea iterum eos idem haeretici episcopos ordi 
 nabant, ut non solum fidem catholicam damnare uiderentur 
 sed etiam ordinationem factam per catholicos episcopos.

intendite 
 in hoc aduersus catholicos quasi quendam triumphum 
 haereticorum et miseram et quasi ultimam et foedissimam 
 captiuitatem in his episcopis. qua damnata pia fide et catholicis 
 episcopis in eorum se dominium delusionemque tradiderunt 
 metu exilii et ut episcopale nomen apud homines retinere 
 uiderentur, quod utique iam apud deum post subscriptiones

 

 
 
 
 impias non habebant. sed ideo nominis istius etiam cum omni 
 dedecore quaerebatur auctoritas, ne illis possessiones ecclesiae 
 tollerentur, quas utinam numquam possedisset ecclesia, ut 
 apostolico more uiuens fidem integram inuiolabiliter possideret! 
 et nunc his talibus non communicare summa impietas 
 dicitur et hoc sub uobis imperatoribus, qui, ut uestrae constitutiones 
 elocuntur, uenerabilis ecclesiae diuinam sanctimoniam 
 uindicatis (non est autem mirum. si haec tam atrocia eorum 
 commissa occupati rei publicae prouisionibus ignoratis).

has 
 eorum impietates execrantes episcopi, qui pro fide poenas 
 exilii perpetiebantur uel qui se in fugam dederunt, licet essent 
 corpore discreti per interualla regionum, tamen spiritu in unum 
 positi per mutuas litteras apostolico uigore decernunt nullo 
 genere talibus episcopis posse communicari, qui fidem illo 
 modo, quo supra retulimus, prodiderunt, nisi si laicam postulauerint 
 communionem dolentes suis impietatibus.

sed mortuo 
 Constantio patroao-4iaereticorum Iulianus solus tenuit imperium. 
 ex cuius praecepto omnes episcopi catholici de exiliis 
 relaxantur. solet hoc facere diuinitas, ut etiam per aduersarios 
 Christianae religioni suae consulat, ut tanto magis. qui cultores 
 sunt Christi, pro fidelibus elaborent.

sed non multo 
 post Iuliano intercepto Iouianus efficitur imperator, qui uindicans 
 fidem catholicam dedit calculum episcopis catholicis. sed 
 illi egregii episcopi, quam(quam) sub Constantio integram, quam 
 uindicauerant, fidem haeretica subscriptione damnauerant, 
 uidentes quod imperator pro catholicis episcopis interuenit, 
 iterum se ad confessionem fidei catholicam transtulerunt. et 
 ubi iam fides et ueneratio Christi est, quando pro terreni 
 imperatoris arbitrio episcopi nunc ex catholicis fiunt haeretici 
 et idem ipsi ex haereticis ad fidem catholicam reuertuntur?

sed etsi quidam confessores fatigati in ultimo talium se com. 
 muuioni iungendos esse crediderunt euertentes illa statuta, 
 quae prius aduersus eos prophetica et euangelica atque

 
 
 
 apostolica auctoritate decreuerant, numquid hoc potest diuinam obruere 
 ueritatem? numquid hoc potest euangelicis praeiudicare 
 doctrinis? numquid apostolicas labefactare sententias et illam 
 praesertim dei uocem dicentis: qui perseuerauerit usque 
 in finem, hic saluus erit?

sed etapostoli Pauli uasis electionis 
 a Christo domino pronuntiati, cuius ad Galatas scribentis haec 
 uerba sunt: sed etsi nos aut angelus de caelo euangelizauerit 
 praeterquam euangelizauimus uobis, 
 anathema sit! unde et idem ipse inferius in eadem epistola prosequitur 
 dicens: si enim. quae destruxi, haec iterum 
 aedifico, praeuaricatorem me constituo. confessor 
 utique factus est de euangeliis, de uocibus prophetarum, de doctrinis 
 apostolorum: quis fidelium dubitet hunc confessionis 
 meritum non habere, si scripturarum diuinarum iura subuertens 
 incipiat aedificare, quae destruunt euangelia?

an non scripturae 
 diuinae impugnantur, quando cum episcopis filii dei negatoribus 
 pax ecclesiastica copulatur? quis est enim. qui considerans uim 
 diuinae religionis pacem perfidorum deo placere confidat, nisi si, 
 ut a patribus decretum est, in laicorum se numerum tradant suae 
 perfidiae dolentes?

sed esto, habeant pacem cum infidelibus: 
 in quo tamen offendunt, in quo laedunt imperatores, in quo rem 
 publicam uexant, qui diuini contemplatione iudicii huiusmodi 
 pacem respuunt, quae sacrilegos recipit, praeuaricatores fidei 
 honorat, fauet hypocritis, despicit ueritatem, Christi dei ueri 
 filii negatores tamquam dominos ecclesiae constituit, populum 
 perfidiae labe contaminat, euertit euangelia? hinc rei sumus, 
 hinc sub nominis uestri auctoritate patimur persecutiones ab 
 his episcopis, qui pro nutu prioris imperatoris haeresim uindicantes 
 contra fidem catholicam perorabant. heu gemitus: 
 idem episcopi aduersus fideles et catholicae fidei defensores

 

 
 
 
 haeretici prius imperatoris decreta praeferebant, idem et nunc 
 episcopi aduersus fideles et catholicae fidei defensores catholicorum 
 imperatorum iura proponunt!

haec cum dolore omnium 
 uiscerum loquimur deflentes, non quod non sit fidelibus 
 gloriosum sub quolibet pro uero perpeti, sed quia tantus 
 est stupor in saeculo. ut haec illorum tantis inuoluta perfidiis 
 non agnoscatur impietas. ut nemo intellegat, quomodo 
 etiam regias aures semper inludunt in uexationem Christianorum 
 et fidelium sacerdotum sed sub uocabulo pacis impietas 
 tegitur et speciosum nomen unitatis opponitur ad patrocinium 
 perfidorum.

sed bene, quod ipse saluator uirtutem suae 
 pacis exposuit, ne quis simplici pacis uocabulo caperetur et 
 eam quibuscumque saeculi impietatibus copularet, dicens 
 pacem meam relinquo uobis, pacem meam do uobis; 
 non sicut hic mundus dat. ego do uobis. pacem 
 suam a mundi pace discreuit. nam si haec pax deo grata est, 
 quae in ecclesiam recepit episcopos infideles, quid ergo opus 
 est in persecutionibus aestus perpeti, carcerem sustinere. ire 
 obuiam gladiis atque omnia genera suppliciorum mortisque 
 tolerare. quando quidem post negationem. post perfidiae 
 sacrilegia propter pacem hanc, quam deo placere confidunt, 
 securus unusquisque infidelium tamquam inlibatus saluo 
 episcopali honore suscipitur?

nani iam secundum hanc 
 adsertionem et martyres iudicandi sunt. ad quos enim fructus 
 poenas mortemque ferre maluerunt? si enim, qui metu 
 persecutionis negauerunt filium dei, non habent poenam. 
 immo potius honorantur, nec martyres coronam passionis 
 sperare debuerunt, immo potius pendunt supplicia suae 
 temeritatis. hoc omni necesse est consequatur; non enim fieri 
 potest. ut non ubi t contraria iudicentur. nonne manifestum

 

 
 
 
 est. ad quam uocem coartantur uocabulo pacis istius uel 
 quod pronuntiare cogantur, ut si negatores filii dei recte in 
 honore corroborantur, credamus martyres tamquam pro sua 
 temeritate puniri?

sed absit: absit, ut hoc admittat con 
 scientia Christiana; credimus enim filio dei pronuntianti: qui 
 me negauerit coram hominibus, et ego negabo 
 eum coram patre meo, et qui me confessus fuerit 
 coram hominibus, et ego confitebor eum coram 
 patre meo.

uerumtamen et in hac causa diuinum iudicium 
 cognoscite prolatum praesentibus documentis, ne quis putaret 
 acceptandam pacem talium episcoporum, etiamsi ad uerae 
 fidei confessionem reuerterentur post subscriptiones impias 
 uel nefarias haereticorum communiones, quibus scientes subcubuerunt, 
 ne aut possessiones ecclesiae perderent aut honores. 
 sanctus uir Maximus episcopus, cuius supra meminimus.

fidem uindicans rectam consortiumque reprobans haereticorum 
 ductus est in exilium. in loco eius praeuaricatores ordinant 
 nomine Zosimum. qui et ipse prius quidem catholica uindicabat. 
 res ista in Neapoli ciuitate Campaniae acta est. cognoscit 
 hoc sanctus Maximus et de exilio scribens dat in eum 
 sententiam non solum episcopali auctoritate sed etiam aemulatione 
 ac uirtute martyrii feruens in gloriam diuinam.

sed 
 post aliquot annos beatus Lucifer de quarto exilio Romam 
 pergens ingressus est Neapolim Campaniae, ut diximus, ciuitatem, 
 ad quem Zosimus uenire temptauit illa forte fiducia. 
 qua scilicet iam de impietate correxisse uidebatur. sed hunc 
 confessor Lucifer suscipere noluit non ignorans, quae gesserat. 
 immo et sancti spiritus feruore episcopi et martyris Maximi 
 sententiam robustius exequitur dicens, quod episcopatum 
 ipsum, quem sibi ut adulter uindicat spiritalis, animaduertentis

 

 
 
 
 dei iudicio non habebit <et> hic quoque sentiet poenam suae 
 impietatis.

sed non post multum temporis idem Zosimus 
 cum in coetu plebis uult exsequi sacerdotis officia, inter ipsa 
 uerba sacerdotalia eius lingua protenditur nec ualet eam 
 reuocare intra oris capacitatem, eo quod contra modum naturae 
 extra os penderet ut boui anhelo. sed ut uidit se linguae 
 officium perdidisse, egreditur basilica et (res mira!) foris iterum 
 in officium lingua reuocata est. et primum quidem non intellegitur 
 compleri in eum sententiam martyris et confessoris, sed 
 cum hoc totiens patitur, quotiens et basilicam diuersis diebus 
 temptauit intrare, ipse postremo recognouit ob hoc sibi linguam 
 inter pontificii sollemnia uerba denegari, ut sanctorum episcoporum 
 in eum rite prolata sententia probaretur. denique cessit 
 episcopatum, ut ei lingua, quae cesserat, redderetur.

non 
 res antiquas referimus, quae solent quadam ratione in dubium 
 uenire: uiuunt adhuc praesentia ista documenta, nam et Zosimus 
 hodieque in corpore est usum iam linguae non amittens, 
 posteaquam maluit cum amissione episcopatus uiuere dolens 
 suis impietatibus. nonne etiam de similibus praeiudicatum 
 est nihil illis prodesse, quod quasi sub correctione episcopi 
 esse perseuerant? non enim correctio est ista sed inlusio, 
 prout sunt imperatorum tempora, fidem uertere.

haec, haec 
 res decepit et Ualentem imperatorem, cum in haereticis uidet 
 constantiam defensionis, in istis autem egregiis catholicis inconstantiam 
 fidei. nam utique probatur illi, quod hi, qui se 
 catholicos adserebant, subscripsissent prius cum haereticis 
 damnantes quam primum defenderant fidem, et dicebant haeretici 
 si nostra fides mala est, quare sub Constantio pro ipsa 
 subscriptum est ab his, qui nunc se catholicos dicunt hanc 
 fidem uindicantes, quam cum primum defenderent conuicti

 
 
 
 rationibus sub Constantio damnauerunt his rebus Ualens 
 motus ignorans uirtutem uerae fidei et constantiam cum inconstantia 
 conferens impietatem haereticorum cum (quadam 
 iustitia uindicabat.

et tacemus, quod etiam sub Ualente 
 iterum se quidam haereticis tradiderunt, quos nunc nihilominus 
 uidemus inter catholicos nominari. inde est, unde 
 etiam plebes haereticorum ad fidem impiam roboratae sunt, 
 dum haeretici in malo perseuerant et, qui putantur catholici, 
 de bono recedunt aliquotiens subcumbentes haereticis. qua 
 enim auctoritate hi tales episcopi contra haeresim praedicant, 
 cui se subscripsisse negare non possunt? et qua fiducia 
 catholicam fidem plebi suadere nitantur, cum constet, quod 
 eam impiis subscriptionibus reprobauerint?

uidetisne etiam 
 uestris temporibus, sed ut credimus ignorantibus uobis, fidem 
 quidem piam, atque utinam uel uere, sed etsi uere cum quadam 
 tamen iniustitia uindicari, cum per indignos episcopos uindicatur 
 in afflictionem piam fidem defendentium sacerdotum et 
 in perniciem fidelium laicorum? sed nefas putatur tot praeuaricatores 
 deicere et conscientem ad iniustitiam turbam 
 reprobare. et ubi est iustitia uerae religionis, si addicenda est 
 impiae multitudini et hoc sub piissimis et religiosissimis imperatoribus?

non sic in diluuio iudicatum est, ut turba 
 uinceret infidelium, sed et Noe ille iustissimus ideo magis 
 deo placuit, quod in illo excidio mundi solus iustus inuentus 
 est. nihilominus et in Sodoma et Gomorra graues poenas dedit 
 impia multitudo, unde hospitalissimus Loth ob iustitiam liberatus 
 est cum duabus tantummodo filiabus. sed nec dei 
 aemulator Helias, qui fuit singularis, obtritus est, cum 
 aduersus illum quadringenti quinquaginta falsi sacerdotes 
 niterentur, sed omnis turba illa impia sacerdotum luit poenas

 

 
 
 
 sub unius fidelis manu et hoc spectante rege Achab, qui 
 falsos sacerdotes impie uindicabat.

sed nec Iehu rex Israel 
 detulit impiae multitudini sacerdotum; denique omnes falsos 
 sacerdotes, qui sub rege Achab fuerant in culmine, cum 
 religiosa fraude in domum religionis impiae conuocasset quasi 
 eos post ritus religionis remuneraturus, iussit occidi, ita ut 
 nemo de his superesset, et legimus. quia ob hoc factum ita 
 placuit domino. ut filii eiusdem regis quarta progenie sederent 
 in throno Israel.

sunt et alia multa simillima exempla. quae 
 quidem nos non ideo dicimus. quasi qui uelimus alicuius 
 sanguinem fundi: absit hoc a uotis nostris; hoc enim qui 
 nunc fieri cupit, exorbitat a legibus Christianis. factum est 
 quidem tunc, quia et illo tempore id ipsum diuina lege fieri 
 licebat. quando adhuc totum corporaliter agebatur, donec 
 cresceret instructio spiritalis. sed non, quia quidem nunc non 
 licet bonis et fidelibus falsorum sacerdotum sanguinem cupere, 
 idcirco fideles falsis sacerdotibus addicendi sunt, ita ut grauissimis 
 eorum persecutionibus affligantur.

falsum uideatur. 
 quod dicimus, si non uariis in locis ecclesiae fidelium sacerdotum 
 alibi inuasae et alibi destructae sunt, si non interpellationibus 
 illorum sancti quique comprehensi et diu ad iniurias 
 inclusi et postremo missi sunt in exilium. si non etiam et 
 ceteri quidam in carr-ere, alii autem tractu et caede mulcati 
 animas reddiderunt, ob nullam aliam causam, quam quia metu 
 diuini iudicii nolebant communicare cum perfidis uel sociis 
 perfidorum.

in Hispania Uincentius presbyter uerae tidei 
 antistes quas non atrocitates praeuaricatorum passus est, eo 
 quod nollet esse socius impiae praeuaricationis illorum. eo 
 quod beatissimo Gregorio communicaret. illi Gregorio, cuius 
 supra, ut potuimus, fidem uirtutemque retulimus? contra quem

 

 
 
 
 primum quidem interpellauerunt Baeticae prouinciae consularem, 
 tunc demum sub specie intercessionis postulatae ex 
 aliis locis plebeia colligitur multitudo et irruunt die dominica 
 in ecclesia et Uincentium quidem non inueniunt, eo quod ipse 
 praemonitus etiam populo praedixerat, ne illo die procederent, 
 quando cum caede ueniebant. hoc enim putauit fieri melius. 
 si irae locum daret.

sed illi, qui ad caedem parati uenerant, 
 ne sine causa furor illorum uenisse putaretur, certa Christo 
 deo deuota ministeria, quae illic inuenta sunt. ita fustibus 
 eliserunt. ut non multo post expirarent. sed quia plebs sancta 
 Uincentii presbyteri magis eos execrabantur post illas eorum 
 caedes, quae in dominico factae sunt, egregii episcopi, ut 
 plebs uniuersa terreretur, ab ipsis principalibus incipiunt: 
 denique postulant exhibitionem decurionum ciuitatis illius et 
 ut includantur in carcerem. ex quibus unus principalis patriae 
 suae, eo quod fidem firmiter ut fidelis in deo retineret execrans 
 labem praeuaricationis, inter eos et ipse catenatus fame 
 frigore necatus est cum fletu et gemitu illius prouinciae, 
 quae honestam uitam eius optime nouerat.

egregii et catholici 
 episcopi Luciosus et Hyginus huius crudelitatis auctores 
 sunt. et interea inuaserunt quidem basilicam, sed fidem plebis 
 inuadere <non> potuerunt. denique alibi in agello eadem plebs 
 basilicam sibi ecclesiae fabricauit, ad quam cum sancto Uincentio 
 conueniret. sed satanas, qui nusquam patitur Christum 
 pie coli. inflammat eos et iterum deposita postulatione ex 
 diuersis urbibus decurionum ac plebeia multitudo colligitur.

simul etiam et presbvteri eius ad locum ueniunt, 
 ecclesiae illius ianuas confringunt diripientes inde, quicquid 
 ad sacra ecclesiae ministeria pertinebat. et postremo, quod

 
 
 
 horroris est dicere, ad cumulum perpetrati sacrilegii ipsum 
 altare dei de dominico sublatum in templo sub pedibus idoli 
 posuerunt. haec utique illi faciunt, qui paenitentes de impia 
 subscriptione suscepti sunt ad catholicam disciplinam propter 
 bonum pacis et unitatis! quid grauius gentilis cultor idolorum 
 faceret, si haberet licentiam ecclesiam persequendi?

sed 
 apud Triueros Bonosus presbyter inclusus intestatus ac diu 
 poenas senex dedit propter obseruantiam intaminatae fidei 
 illius, pro qua et inclytus Paulinus eiusdem ciuitatis episcopus 
 in exilio martyr animam dedit. in ipsa quoque urbe Roma 
 quam graues persecutiones fidelibus inlatae sunt! ubi et 
 beatus Aurelius episcopus communicans beatissimo Gregorio 
 aliquotiens afflictus est; sed hic uir sanctus, licet sit saepenumero 
 afflictus, tamen propria accersione requieuit.

in 
 Macarium uero presbyterum multa impiorum commissa sunt. 
 hic erat in eadem urbe Roma presbyter mirae continentiae, 
 non uino stomachum releuans, non carnis esculentia corpus 
 curans, sed oleo solo escas asperiores mitigans, ieiuniis et 
 orationibus uacans. sane pro merito fidei et abstinentia habebat 
 gratiam sancti spiritus in hoc, ut de obsessis corporibus 
 eiceret daemonia. ideo uitam eius meritumque memorauimus, 
 ut tanto magis impii iudicentur hi, qui tales uiuere non 
 sinunt in Romano imperio.

eodem tempore grauis aduersum 
 nostros persecutio inhorruerat infestante Damaso egregio archiepiscopo, 
 ita ut fidelibus sacerdotibus per diem sacros plebis 
 coetus ad deseruiendum Christo deo conuocare libere non

 
 
 
 liceret. sed quia pro conditione rerum quolibet tempore uel clam 
 salutis nostrae sacramenta facienda sunt, idem sanctus presbyter 
 Macarius dat uigilias in quadam domo conuocans fraternitatem, 
 ut uel noctu diuinis lectionibus fidem plebs sancta 
 roboraret.

sed diabolus, qui fauet impiis, quia et impii fauent 
 diabolo, nec in occulto patitur diuina sacramenta celebrari. 
 denique tendunt insidias clerici Damasi et, ubi cognouerunt, 
 quod sacras uigilias celebrat cum plebe presbyter Macarius, 
 irruunt cum officialibus in illam domum et plebem dissipant 
 non resistentem ipsumque presbyterum comprehensum non iam 
 ducere dignantur sed per silices trahunt, ita ut in coxa eius 
 perniciosum uulnus fieret, atque alio die sistunt eum ante 
 iudicem ut magni criminis reum.

cui quidem iudex ueluti 
 sub imperiali rescripto et minis extorquere contendit, ut cum 
 Damaso conueniat. sed presbyter memor diuini iudicii praesentem 
 iudicem non timens reppulit perfidi communionem 
 atque ideo datur in exilium et, cum est apud Ostiam, atrocitate 
 illius uulneris moritur.

cuius quidem tanta fuit sanctitas, 
 ut eum etiam episcopus loci illius nomine Florentius 
 communicans Damaso cum quadam ueneratione suspexerit. 
 namque cum in quodam uetusto monumento eum fratres sepelissent, 
 non est passus idem Florentius iacere eum illic, ubi 
 indigna sepultura uideretur, sed transfert eum inde et sepelit 
 in basilica martyris Asterii, ubi in loco presbyterii qui t iuxta 
 sepulturam. hoc pio suo obsequio, in quantum poterat, Damasi

 
 
 
 scelus a se facere contendebat alienum.

aduertat tranquillitas 
 uestra: si haec fieri uultis in Romano imperio aduersus sanctos 
 et fideles ab his qui praeuaricatores sunt, nonne metus est, 
 ne sanguis fidelium Romanum grauet imperium? nam idem 
 Damasus accepta auctoritate regali etiam alios catholicos 
 presbyteros nec non et laicos insecutus misit in exilium perorans 
 hoc ipsum per gentiles scolasticos fauentibus sibi iudicibus, 
 cum utique uestrae constitutiones aduersus haereticos 
 decretae sint. non aduersus catholicos, et tales catholicos, qui 
 fidem integram nec sub haereticis imperatoribus reliquerunt, 
 et quidem grauia multa perpessi.

sed et nuper temptauit 
 grauiter persequi beatissimum Ephesium episcopum sanctae 
 fidei aemulatione feruentem, ordinatum intaminatae plebi 
 Romanae a constantissimo episcopo Taorgio et ipso inlibatae 
 fidei uiro. sub inuidia falsi impositi cognomenti per suos defensores 
 interpellans iudicem Bassum quasi aduersum Luciferianos.

sed Bassus olim catholicam fidem uenerans sciebat in Lucifero 
 nullam haereseos fuisse prauitatem, quippe quem et bene 
 nouerat pro fide catholica decem annos exilia fuisse perpessum, 
 et pro constantia suae integritatis reppulit accusationes Damasi 
 negans se facturum, ut homines catholicos et integrae fidei 
 uiros insequeretur, dicens maxime, quod ipsae constitutiones 
 imperatorum contra haereticos solummodo promulgatae uideantur, 
 non contra hos, qui sanctissimam fidem sine saeculi 
 ambitione conseruant. et tunc primum erubuit Damasus, quod 
 inuentus est iudex, qui solus imperialia scripta piissime interpretans 
 tueretur.

nam et hoc ipsum necessarium est, ut 
 falsi cognomenti discutiamus inuidiam, qua nos iactant esse

 
 
 
 Luciferianos. quis nesciat illius cognomentum tribui sectatoribus, 
 cuius et Bona aliqua doctrina transmissa est ad discipulos 
 ex auctoritate magisterii ? sed nobis Christus magister 
 est, illius doctrinam sequimur atque ideo cognomenti illius 
 sacra appellatione censemur, ut non aliud iure dici debeamus 
 quam Christiani, quia nec aliud sequimur quam quod Christus 
 per apostolos docuit. haereses autem ideo hominum appellationibus 
 denotatae sunt, quia et hominum commenta tradiderunt. 
 perdit enim in se Christiani nominis appellationem, 
 qui Christi non sequitur disciplinam.

dicant nunc, quid Lucifer 
 nouum docuerit. quod non ex Christi magisterio traditum est, 
 quod non ab apostolis discipulis saluatoris transmissum est 
 in posteros. et bene, quod libros scripsit ad Constantium, 
 non, ut plerique, gloriam captans ingenii sed diuina testimonia 
 aptissime congerens contra haereticos et contra ipsum patronum 
 haereticorum. ad diuinam aemulationem pro filii dei amore 
 succensus. denotent. quid illic contrarium scripturis, quid 
 nouum quasi haereticus scripsit. quos quidem libros.

cum 
 per omnia ex integro ageret, suspexit et Athanasius ut ueri 
 uindicis atque in Graecum stilum transtulit, ne tantum boni 
 Graeca lingua non haberet. parum est: quin etiam propriis 
 litteris idem Athanasius eosdem libros praedicat ut prophetarum 
 et euangeliorum atque apostolorum doctrinis et pia 
 confessione contextos. et quamuis plurimis in eum laudibus 
 erigatur, tamen non aequat ad meriti eius praeconium. et 
 quidem cum amplius laudare non posset: ita rerum eius 
 supereminentia quaeuis laudans lingua superatur.

sed Lucifer 

 

 
 
 
 ignarus licet artificiosae eloquentiae, tamen ut prophetico et 
 euangelico atque apostolico more scriberet, quod super omnem 
 humanam eloquentiam est, habuit gratiam sancti spiritus ex 
 merito rectae fidei et sincerissimae conscientiae. per quem 
 etiam diuinas uirtutes operatus est non solum in Sardinia sed 
 in ipsis quoque quatuor exiliis usque adeo, ut eum aduersarii 
 magum dicerent, cum apostolicas uirtutes per eum fieri negare 
 non possent.

uenit ad hunc et sanctus Gregorius et admiratus 
 est in illo tantam doctrinam scripturarum diuinarum et 
 ipsam uitam eius uere quasi in caelis constitutam. iam 
 quantus uir Lucifer fuerit, cum illum admiretur et Gregorius, 
 qui apud cunctos admirabilis est non solum ex conlisione illa 
 Osii sed etiam ex diuinis uirtutibus, quas habens in se gratiam 
 sancti spiritus exsequitur?

quid ergo ? et in hoc impii sunt, 
 <quod>cum Lucifer secundum scripturas diuinas et crediderit 
 et docuerit et uixerit et in nomine Christi sit uirtutes operatus. 
 ad opprimendos uerae fidei uindices Luciferi nomen imponant, 
 nescientes miseri summum se committere sacrilegium, cum 
 doctrinam Christi sub hominis appellatione designant, sicut et 
 in hoc impii sunt. quando sacrilegas institutiones pro arbitrio 
 hominum editas sub Christiani nominis auctoritate defendunt. 
 an non summa impietas est iniquitates suas et sacrilegia sub 
 Christi nomine uindicare? an non summa impietas est piam 
 doctrinam sub Christi nomine consecratam humanis appellationibus 
 denotare? sed haec fraus, haec atrocitas aduersus fideles 
 in Hispania et apud Triueros et Romae agitur et in diuersis 
 Italiae regionibus.

Adserendum nunc necessario est, quod in his partibus gestum 
 est, ubi egregii episcopi non fidei ueritate sed sola catholici 
 nominis appellatione uestiti non solum per iudices neque 
 tantummodo per manum militarem fideles et ueros catholicos 
 dissipant sed etiam interdum per suos clericos ignorantibus 
 iudicibus uel etiam dissimulantibus atrocia exercent. et qui 
 finis erit, si cuncta referamus, quae singuli quique fidelium 
 passi sunt atque patiuntur? unum tamen atrox persecutionis 
 facinus ad compendium referendum est, quod in Aegypto apud 
 Oxyrynchum commissum est sub totius testimonio ciuitatis.

certa pars est apud Oxyrynchum sanctae plebis, in cuius sacro 
 numero plerique quanto intentius ad res diuinas studium 
 curamue posuerunt, tanto sollicitius diligentiusque fidem catholicam 
 inuiolabiliter seruare contendunt, ita ut se nullis haereticis 
 nullisque praeuaricatoribus per diuina commisceant sacramenta. 
 ad hanc obseruantiam plerique eorum eruditi sunt 
 exemplo et motu beatissimi Pauli, qui isdem fuit temporibus, 
 quibus et famosissimus ille Antonius, non minori uita neque 
 studio neque diuina gratia quam fuit sanctus Antonius. nouit 
 hoc et ipsa ciuitas Oxyrynchus, quae hodieque sanctam Pauli 
 memoriam deuotissime celebrat.

sed haec ipsa pars plebis, 
 ubi uidit episcopum illius ciuitatis nomine Theodorum in 
 impiam praeuaricationem fuisse conlapsum, ita ut non solum 
 fidem integram condemnaret neque ut tantummodo impie 
 subscriberet sed ut etiam laicum se fieri ab impio Georgio 
 pateretur et denuo ab ipso haeretico episcopum ordinari. 
 exsecrata est eius communionem habens secum presbyteros et 
 diacones illibatae fidei, per quos fruebatur diuinis sacramentis

 

 

 
 
 
 una cum supra memorato beatissimo Paulo. sed postea etiam 
 episcopum sibi per tunc temporis episcopos catholicos ordinauit 
 sanctum Heraclidam, tanto magis idoneum, quanto et 
 firmius contra haereticos et praeuaricatores debuit ordinari, 
 qui et in uita esset perspicuus, a prima aetate deo deseruiens 
 contemptis bonis saecularibus et in fide et doctrina perfectus 
 existens. unde et pro apostolica fide, pro doctrina euangelica, 
 pro conuersatione caelesti apud cunctos illic uenerabilis est, 
 solis tantummodo haereticis et praeuaricatoribus displicens; 
 unde et magis deo placet, cum talibus displicet.

sed hic 
 tantus ac talis ita coepit exercere pontificium, ut ad opinionem 
 fidei eius et doctrinae atque ipsius sanctissimae conuersationis 
 plerique etiam de longissimis regionibus aduenirent execrantes 
 nefariam praeuaricatorum societatem eiusque sacrosanctum 
 consortium desiderantes.

sed ille egregius bis episcopus hoc 
 non patitur. et primum quidem uexat per publicas potestates, 
 ita ut aliquotiens solum intempesta nocte raptum per lancearios 
 de urbe sustulerit. sed cum eaedem potestates non in 
 hoc perseuerant, in quo temerarie coeperant (quod enim ius 
 habere poterant contra episcopum catholicum ? unde et merito 
 a coepta persecutione cessarunt, maxime unus ex ipsis etiam 
 diuina plaga admonitus), tunc egregius iste bis episcopus iam 
 propriis uiribus nititur et mittit turbam clericorum ad ecclesiam 
 beati Heraclidae catholici episcopi eamque euertit destruens 
 undique parietes, ita ut ipsum altare dei securibus

 
 
 
 dissiparet, cum horrore totius ciuitatis et gemitu, quod illa 
 ecclesia euerteretur, cuius episcopum etiam diuersae partis 
 homines rectae et illibatae fidei confitentur.

aduertite, quaesumus, 
 piissimi imperatores et rectae fidei uindices: numquid 
 pro tam impiis episcopis edicta proponitis, ut hi affligantur, 
 qui ob meritum fidei et sanctissimae uitae mundo ipso pretiosiores 
 sunt? credite, religiosissimi imperatores, beatum Heraclidam 
 unum esse de illo numero sanctorum, de quibus refert 
 scriptura diuina dicens: circuierunt in melotis et 
 caprinis pellibus, indigentes, in tribulationibus 
 et doloribus afflicti; quorum non erat dignus 
 mundus.

quomodo enim beatus Heraclida non talis est, 
 qui omnia saecularia respuens oblectamenta per ipsas amaritudines 
 confragosae uitae istius aemulans dominica uestigia 
 nudus expeditusque uirtutum iter salutare sectatur, qui sic 
 pro diuinae fidei amore conspirat, sicuti et sanctos legimus 
 conspirasse. nihil habens de saeculo quam pro fide tribulationes 
 et dolores, sic uiuens, sic incedens, sicuti et illi sancti, 
 de quibus supra positum est testimonium? merito ergo et 
 beatus Gregorius ceterique sancti episcopi sanctimoniae istius 
 uenerabili consortio in tot malis afflictae ecclesiae uelut 
 diuinis solatiis releuantur.

non solum autem in tam uenerabilem 
 episcopum grassatus est Theodorus sed et in ipsam 
 sanctissimam plebem eius, quae pro sincerissimi et fidelissimi 
 sacerdotis doctrina et moribus instituta est. et longum est 
 referri, quae contra pudorem propositumue sacrarum uirginum 
 molitus est, quarum monasteria pro merito sanctimoniae earum

 

 

 
 
 
 ciuitas ipsa ueneratur. sed et ipsos seruos dei aliquotiens 
 atrocibus afflixit iniuriis, quos magis probauerat sanctiores. 
 sed quid mirum, si oues ut lupus affligeret, quarum bonum 
 pastorem frequenter affligit ?

ecce, qui sub uobis piis 
 imperatoribus et pro fide catholica uenientibus iactat se esse 
 catholicum, euertens ecclesiam catholicorum, persequens catholicos 
 sacerdotes et seruos Christi nec non et sacras eius 
 uirgines impie affligens! hic est egregius et sanctissimus ille 
 episcopus, qui cum fuisset primum a catholicis episcopis 
 episcopus ordinatus, postea ab impio Georgio in laicorum 
 numerum redactus nihilominus ab ipso Georgio episcopus 
 ordinatus est in uexationem fidelium, sedens et communicans 
 in una eademque ciuitate cum Apollonio Melitianorum episcopo 
 consentienti impietatibus Georgii et cum ipso item Apollonio 
 idem Theodorus persequens beatum Heraclidam catholicae 
 fidei uindicem!

ecce, cui quasi catholico basilica nunc tradita 
 est Apollonii ex generalis edicti uestri auctoritate, cum 
 utique idem Theodorus, qui quasi catholicus haeretici Apollonii 
 basilicam accepit, similiter impie gessit, ut gessit et Apollonius, 
 nisi quia atrocius gessit Theodorus, cum de episcopo catholico 
 fit laicus, damnans piam fidem et subscribens Arrianae 
 impietati, ut ab haeretico iterum episcopus ordinetur! sane 
 hinc se uult catholicum uideri, quod et ipse nunc quosdam 
 presbyteros seu diacones Apollonii facit suasu quodam laicos 
 et eos iterum ordinat, ut uideatur turpissimae istius ordinationis 
 uicem referre, quam passus est. numquid non excedit 
 omne sacrilegium haec ludibria sub nomine catholico uindicare 
 in aft!ictionem fidelium sacerdotum atque laicorum ?

sed et 
 apud Palaestinam in Eleutheropoli est sacra uirgo Christi 
 nomine Hermione, generosis quidem edita natalibus sed fide 
 et sanctimonia multum facta generosior, ipsam uirginitatem

 
 
 
 condecorans contemptu rerum saecularium et humanae gloriae, 
 ad quam plerique affectant, etiam qui se saeculo et concupiscentiae 
 carnis abrenuntiasse gloriantur.

haec in quantum 
 castimoniam corporis sacro rigore custodit, in tantum animae 
 puritatem casta piae fidei obseruatione conseruat, non haereticis. 
 non praeuaricatoribus communicans, eo quod intellegat 
 uirginitatem corporis nihil prodesse, nisi et integritatem animae 
 sacra confessione tueatur, labem adulterinae communionis 
 effugiens et sectans salutaria sacramenta fidelium sacerdotum. 
 denique supplicat religiosis litteris apud beatum Heraclidam, 
 ut eius sacris uisitationibus iuuaretur.

sed pro beato Heraclida 
 sanctus Ephesius uisitat, qui id temporis ob utilitates 
 ecclesiasticas ad episcopum Heraclidam de urbe Roma uenerat. 
 hic est Ephesius, quem supra diximus inlibatae plebi Romanae 
 episcopum a constantissimo Taorgio episcopo ordinatum. sed 
 cum uenisset Eleutheropolim, non solum Hermione cum suo 
 sacro monasterio releuatur sed et quidam fidelissimi serui 
 dei; inter quos etiam nobilis domus religiosi ad catholicam 
 fidem Seueri ex tribunis, diu quidem non communicans haereticis 
 et praeuaricatoribus sed nondum qui inuenisset catholicorum 
 sacram communionem.

ubi autem uidit sanctum 
 Ephesium, post multas examinationes probans eum catholicum 
 tradidit se ei in sacram communionem, beatum se iudicans, 
 quod domum suam ex insperato diuina misericordia uisitasset 
 tam sancti sacerdotis aduentu, ductus in eius admirationem

 
 
 
 non solum uitae eius puritate sed et quibusdam caelestibus 
 documentis. est enim tantae fidei et sanctimoniae beatus 
 Ephesius, ut quocumque perrexerit, eum gratia diuina comitetur. 
 probauit hoc et plebs sancta apud Oxyrynchum beato 
 Heraclidae communicans, quae illum ob meritum diuinae 
 gratiae pia eius dilectione constricta ut quondam Asiani apostolum 
 Paulum cum magno fletu deduxit proficiscentem.

non 
 haec laudandi studio loquimur sed ut scire possitis, quam 
 sanctae et fideles animae sub uestri nominis auctoritate grauissimis 
 persecutionibus affliguntur ab his, quos constat ignorantibus 
 uobis etiam nunc usque aut haereticos esse aut 
 praeuaricatores aut socios talium.

sed aduersus sanctum 
 Ephesium modicum quid conati in Palaestina hi, quibus sacra 
 ueritas onerosa est, postea destiterunt metuentes in illo et 
 fidei libertatem et constantiam animi et hoc ipsum cogitantes, 
 quod magis haeresis eorum et impietas prodi poterat, si sub 
 uobis catholicis imperatoribus integrae et constantis fidei episcopum 
 acrius inquietassent. ubi autem idem beatus Ephesius 
 inuitatus fidelium litteris in Africam nauigauit nobis apostolico 
 more dans praeceptum, ut circa sanctam fraternitatem diuinis 
 et ecclesiasticis officiis incubaremus, id ipsum sancta illic 
 fraternitate poscente, egregius Turbo Eleutheropolitanae episcopus 
 ciuitatis nostram exiguitatem despiciens in nos coepit 
 uelle consummare, quod in sanctum Ephesium consummare 
 non ausus est, nesciens quod Christi dei gratia etiam

 

 
 
 
 missimis seruulis eius patrocinetur, maxime pro causa rectae 
 fidei laborantibus.

namque hic Turbo, posteaquam audiuit 
 quosdam se integrae fidei copulare et per dei gratiam rem 
 ueri crescere, nobis exitia minitatur et turbas. sed et Seueri 
 domui incendium minitatum ueritati, qui tanto magis fidem 
 dei uindicat, quanto et Romano imperio fideliter militauit. 
 temptat quoque et sacram uirginem Hermionem insequi, illam 
 feminam, quam quicumque didicit, ut aliquam de euangelicis 
 feminis admiratus est. sed et singulis quibusque tendit insidias, 
 qui nobiscum sacrae communionis consortio copulantur, ueluti 
 nefas obiciens ex lege illa Babyloniae, quod intra nostra 
 domicilia sine labe haereseos et sine communione perfidiae 
 secundum euangelicas et apostolicas traditiones desiderantibus 
 fidelibus diuina sacramenta celebremus. simili enim furore et 
 quondam Babyloniae sanctum Danihelum hostilibus odiis insecuti 
 sunt, quod in sua domo deum obseruantia diuinae legis 
 adoraret.

hic est Turbo, qui diaconus fuit Euthychi haeretici, 
 sub quo beatus Lucifer Eleutheropolitanae ciuitatis patiebatur 
 exilium, qui et ipsum Luciferum fidem libere uindicantem 
 multis atrocitatibus uehementer afflixit. sunt adhuc hodie in 
 Palaestina, qui illo tempore istis insequentibus poenas grauissimas 
 dederunt, eo quod cum catholicae fidei episcopo Lucifero 
 conuenirent. negent, si non inter cetera sua atrocia ianuam 
 clausam securibus effregerunt, si non inruentes in Luciferum 
 fidelissimum sacerdotem diuina quoque sacramenta euerterunt. 
 unumquemque illic de his fratribus, qui conuenerant, impia

 

 
 
 
 caede mulcantes; negent, si non hodieque apud se mystica 
 uasa, quae tunc impie Lucifero diripuerunt, cum sacris codicibus 
 possident.

tunc utique Turbo cum Eutychio haeretico 
 uersabatur: extunc se catholicum dicens catholicos persequitur 
 sub auctoritate uestri nominis. auctoritatis piae contemplatione 
 fidem catholicam uindicatis: permittetis, piissimi imperatores. 
 ut sub uestri nominis auctoritate aduersus fideles diu ubique 
 dominetur impietas ? expedit enim hoc Romano imperio (quod 
 tamen affectu et fide eius. quam Christo deo exhibetis, obseruantiae 
 dicimus), ut qui Christum pie praedicant. persecutiones mortesque 
 patiantur. ita ut nusquam liceat deo pia altaria conlocare 
 aut certe, cum conlocata fuerint, destruantur ?

sub impio Achah 
 rege Israel occisis prophetis altariisque destructis interpellat 
 Helias deum aduersum Israel in libro regnorum dicens: domine, 
 prophetas tuos occiderunt, altaria tua destruxerunt 
 et ego relictus sum solus et quaerunt 
 animam meam: hanc inuidiosam interpellationem etiam 
 uestris temporibus sinitis ad deum fieri a singulis quibusque 
 fidelibus sacerdotibus?

si enim et taceant, numquid deus 
 haec ipsa fieri ignorat? quid? putamus, quod sine offensione 
 dei haec in ueros catholicos et in ueram eius ecclesiam perpetrentur, 
 quae olim aduersus seruos dei perpetrata grauissime 
 diuinis animaduersionibus uindicata sunt? et unde sunt tot . 
 plagae, quibus orbis Romanus quatitur et urguetur?

non opus

 

 
 
 
 est nunc nos singula quaeque plagarum recensere, quae tranquillitas 
 uestra recognoscit cum aestu et sollicitudine imperii 
 sui: communem istum dolorem uel tacendo mitigemus, ne 
 non tam compati quam exulcerare uideamur. sed hoc, quaesumus, 
 piissimi imperatores, cogitare dignemini, quibus ex 
 causis ista proueniunt, utrum quia fideles serui Christi metuentes 
 leges diuinas nolunt cum infidelibus conuenire an quia 
 ueri catholici a falsis sacerdotibus obteruntur.

quomodo 
 enim non falsi sacerdotes sunt. qui iam non solum ob causam 
 praeuaricationis supra expositam deuitandi sunt sed etiam quod 
 plurimi quique eorum proprias etiam nunc haereses uindicant 
 sub ementita apud uos catholici nominis professione? quis 
 enim iam timeat episcoporum impia praedicare, quando totiens 
 commissa impietas honorata est, cum minime deicitur sacerdotio 
 ? denique cum sint alii eorum Origenistae, alii anthropomorphistae. 
 alii autem Apollinaris impii sectam tuentes, triplici 
 cuneo alii aduersum sanctum spiritum diuersis studiis solis 
 blasphemantes, sed et ipsi quoque, qui pie inter eos putantur 
 credere, patris et filii et spiritus sancti tres esse substantias 
 uindicantes uel respicientes: nihilominus hi omnes de uestris 
 gloriantur edictis et sibi ecclesias uindicant, cum has impias 
 sectas patres nostri apostolica semper et euangelica auctoritate 
 damnauerint.

quas quidem nunc discutere non est praesentis 
 opusculi: sed tamen, quod moueat ad horrorem intentum 
 uerae fidei animum uestrum, dicimus. una, ut opinamur.

haeresis 
 apud Ariminum sub haeretico rege suscepta est et nunc sub 
 uobis piis catholicis imperatoribus tot haereses uindicantur

 
 
 
 non minus impiae quam est Arrii impietas. et cum aduersus 
 se libros uel epistolas singuli quique conscribant, tamen sibi 
 omnes uel ex directo uel ex obliqua concatenatione communicant, 
 inani studio philosophorum solis disputationibus litigantes, 
 non etiam ut Christiani ex deuotione sacramenti alter alterum 
 uelut impium deuitantes, ut iam sicut in scolis ingenii uideatur 
 inter eos esse certamen, non autem sacra defensio uerae religionis, 
 quandoquidem inter se sacramenta non separant, cum 
 impiis sententiis ab inuicem separentur.

hoc autem ideo 
 faciunt, quia quidam eorum gloriae humanae, quidam uero 
 auaritiae student; et inde est, quod sibi inuicem sub impia 
 dissimulatione conludunt, ut nec possessiones perdant ecclesiae 
 nec honores. et interea, ut tot suas uelent impietates, ad inlusionem 
 singulorum ueluti benignissimae mentis indicia 
 praeferentes aiunt ideo se etiam contraria sentientibus ecclesiasticae 
 communionis consortio copulari, ne bonum pacis in 
 ecclesia pereat, quasi uero huiusmodi pax Christo deo placeat, 
 quae in eius ecclesiam tantas recipit impietates.

sed hoc 
 qui ita putant, audiant de se scriptum: et uiam pacis non 
 agnouerunt; non est timor dei ante oculos eorum. 
 sed apertius quoque et apud Hieremiam legimus de ea pace 
 impia et iniqua, sicut exequitur subiectum testimonium: a 
 pusillo eorum usque ad magnum cuncti perpetrauerunt 
 iniqua, a sacerdote usque ad pseudoprophetam 
 uniuersi operati sunt falsa et meditabantur 
 obtritionem populi mei pro nihilo constituentes 
 et dicentes \'pax, pax ! et ubi est pax? et 
 intendendum est, quam atrocia de illis prosequatur, qui hac

 

 
 
 
 uanissima pace gloriantur; sequitur enim: confusi sunt, 
 quoniam defecerunt et nec sic quidem confusionem 
 sustinentes erubuerunt et ignominiam suam non 
 cognouerunt. propterea cadent in ruina sua et in 
 tempore uisitationis infirmabuntur.

quid mali 
 committimus. quid impie facimus, si seruantes fidem Christo 
 huiusmodi pacem respuamus, cuius tanta confusio et ignominia 
 grauissimique exitus describuntur ? sed isti egregii pacis amatores 
 fidelibus sacerdotibus bellum exagitant. quid enim uult 
 diabolus, quam ut impii et praeuaricatores saeculi pace glorientur? 
 quid enim uult diabolus, quam ut hi, qui pii sunt 
 et fideles, infestantium persecutione uexentur?

Haec ideo prosecuti sumus, ne per uestri ignorantiam diu fundatur 
 sanguis Christianorum piissimam fidem defendentium. quid 
 enim prodest, si sitis catholicae fidei uindices et patiamini 
 catholicae fidei sectatores ubique cruciari, ubique effugari, 
 nusquam libere piam fidem praedicari?

habeant illi basilicas 
 auro coruscantes pretiosorumque marmorum ambitione 
 uestitas uel erectas magnificentia columnarum; habeant 
 quoque porrectas in longum possessiones, ob quas et 
 fides integra periclitata est: quid etiam suis impietatibus 
 uindicant communes Romanis omnibus ciuitates, ut 
 neminem in his pie uiuere permittant, in quibus a plurimis 
 etiam uana superstitio sine periculo colitur et sine illorum 
 inuidia uindicatur? liceat saltem ueritati uel inter ipsa uilissima 
 et abiecta praesepia Christum deum pie colere ac fideliter 
 adorare. ubi et aliquando natus secundum carnem idem

 

 
 
 
 Christus infans iacere dignatus est.

hoc, quod petimus, non. 
 ideo petimus, quasi expauescamus pro uero interfic: deus 
 testis est, qui uerus speculator est cordis, quia per dei gratiam 
 nobis ut summum refrigerium est et certa spes futurae beatitudinis. 
 si pro hac fideli adsertione iugulemur. non ergo quasi 
 qui timeamus perpeti, ideo sumus ista prosecuti, sed ne 
 aliorum impietatibus et crudelitatibus sanguis effusus fidelium 
 Christianorum diu piissimum uestrae principalitatis grauet 
 imperium.

maxime sub te, religiosissime Auguste Theodosi, 
 qui mira deuotione contra omnes haereticos Christianae religionis 
 pia confessione conspiras, magnum nobis apud deum fore 
 supplicium credidimus, si apud te tam religiosum, tam piissimum 
 imperatorem et Christo deo diuino ac plenissimo timore 
 consecratum, quem uere ad imperium deus Christus elegit, 
 quae sunt uerae fidei ac uerae ecclesiae, taceremus. post haec 
 non ambigimus. quo sollicitus agas qua pater imperii, ne in 
 orbe Romano professae fidei communionisque sinceritas affligatur. 
 quicquid in causa sacrae fidei ac professae ueritatis 
 sanctius gesseritis, tanto gloriosius et hic et in perpetuum 
 Christi fauore regnabitis.

ego Marcellinus preshyter optans 
 felicissimo imperio uestro securam quietem et in regno Christi 
 et dei perpetuam beatitudinem, piissimi imperatores. ego 
 Faustinus, qui non possum dignus uocari presbyter dei, optans 
 ut et hic multos annos clementissimae diuinitatis auxilio 
 feliciter imperetis et in futuro Christi filii dei regno perpetuam 
 cum sanctis beatitudinem consequamini, gloriosissimi imperatores. 
 
 
 
 
 AD HAS PRECES ITA LEX AUGUSTA RESPONDIT :

Salue, Cynegi carissime nobis. Etsi nulla humanis pectoribus 
 maior quam diuinae legis debet esse reuerentia nec adici 
 quicquam ad eam possit, cuius ambitiosa praestantia, mundi 
 terraeque moderatrix, omne, quod sub nobis esse uoluit fauor 
 omnipotentis dei, propitiata custodit:

tamen, quia per Faustinum 
 atque Marcellinum plenissimos fidei sacerdotes interpellata 
 clementia nostra, uenti sumus ne, si per nos nihil 
 fuisset responsum petentibus, nos uideremur annuere his, qui 
 diuinae legi, cui seruimus, contra propositum nostrum aliquid 
 addidissent, atque ideo ita utrumque moderamur, ut.petitionem. 
 quae est oblata. ueneremur, fidei autem nihil ex nostro arbitrio 
 optemus uel iubeamus adiungi. nemo enim umquam tam profanae 
 mentis fuit. qui cum sequi catholicos doctores debeat. 
 quid sequendum sit, doctoribus ipse constituat.

et sane probabilis 
 et iusta laudatio precum est, quae omnem prope 
 seriem haereticae superstitionis, quae contraria est fidei catholicae. 
 ordinemque complexa est. nam et unde exorta et quo 
 prouecta auctore fuisset, aperuit, quippe cum persuasu quorundam 
 totius saeculi antiquitate mutata acti pro fide in 
 exilium innocentes uitam cum summa laude posuerunt.

sed 
 circa eos non est dilata ultio, qui insidiati bonis moribus et 
 caelestibus institutis paulisper ex contentione non fide sed 
 factione multorum mentes detestanda insinuatione peruerterent. 
 nam usque adeo omnipotentis dei mota patientia est. ut poenam. 
 quae criminosis post fata debetur, in exemplo omnium ante 
 fata sentirent.

sed ne hoc quidem facto conuerti ad praeceptum 
 dei flectique potuerunt: catholicos occultis molitionibus

 
 
 
 urguent insequuntur oppugnant; tanta perseuerantia erroris 
 est, ut cum aliis diuersae obseruantiae sectatoribus cottidie 
 peccare malint quam cum catholicis recta sentire.

in quo 
 petentum laudanda illatio est, qui communicantes Gregorio 
 Hispaniensi et Heraclidae Orientali, sanctis sane et laudabilibus 
 episcopis, optant in fide catholica sine oppugnatione 
 alicuius ac molestia uiuere nullisque appetentum insidiis conuentionibusque 
 pulsari, quippe quibus placeat susceptam semel 
 fidem omni in aeuum religione seruare.

sit itaque inuiolatum, 
 quicquid esse meruit aeternum; non conuentio aliquid, non 
 appetitio, non fraus attemptet aliena; utantur, quo in loco 
 uoluerint, proposito suo, utantur ad catholicam fidem amore 
 diuino, Cynegi parens carissime atque amantissime.

sublimitas 
 tua praeceptum nostrae serenitatis, quo catholicam 
 fidem omni fauore ueneramur, sine qua salui esse non 
 possumus, ita iubeat custodiri. ut Gregorium et Heraclidam 
 sacrae legis antistites ceterosque eorum consimiles sacerdotes, 
 qui se parili obseruantiae dederunt, ab improborum hominum 
 atque haereticorum tueatur et defendat iniuriis sciantque 
 cuncti id sedere animis nostris, ut cultores omnipotentis dei 
 non aliud nisi catholicos esse credamus.

UALENTINIANUS THEODOSIUS ET ARCADIUS AUGUSTI SALUSTIO 
 PRAEFECTO URBIS. Desiderantibus nobis contemplatione uenerationis 
 antiquitus iam sacratae basilicam Pauli apostoli 
 pro sanctimonio religionis ornare, pro quantitate conuentus 
 amplificare, pro studio deuotionis attollere gratum fuit 
 tuae sublimitatis officium, quod ad inspicienda uniuersa,

 

 
 
 
 ut res exigebat, detulisti et omnem situm locorumque faciem 
 sermonis congrui diligentia nostrae serenitatis auribus intimasti. 
 instructiores enim nos iubere decuit, quae iubenda 
 sunt.

quare participato examine cum uenerabili sacerdote intimatisque 
 omnibus et magnificentissimo ordini et Christiano 
 populo, quae iubemus, sublimitas tua rem diligentiore tractatu 
 et plena rerum inspectione discutiat. ac si placuerit tam populo 
 quam senatui iter uetus, quod basilicae praeterit dorsum 
 quodque ripae Tiberini amnis adiacet, innouari, ita ut praesens 
 uia spatiis futuri operis applicetur, eatenus per architectos 
 futurae basilicae diriget formam, quatenus se planities extructioni 
 amica praetulerit, ne ulla inaequalitas splendorem 
 fabricae amplificentioris oblimet; siquidem in omni moenium 
 facie decor summus est, quem seruari oportere prima statim 
 fronte magnarum aedificationum demonstrat intentio.

iam illud 
 ipsa res exigit, ut et synopsis operis construendi fideli tendatur 
 examine sumptuumque omnium iuxta pretia rerum, quae in 
 sacratissima urbe, praetaxatio plenius ordinetur atque ad nostram 
 clementiam debita maturitate referatur; ut communi omnium 
 consilio nostrae quoque serenitatis nutus accedat, quo facilius 
 id, quod deuota mens statuit, pro tantae religionis meritis 
 explicetur. ET ALIA MANU PRINCIPIS : Diuinitas te seruet per 
 multos annos, parens karissime atque amantissime.

Haue Piniane carissime nobis. Populum urbis aeternae 
 gaudere concordia et optimum eligere sacerdotem et populi

 

 
 
 
 Romani esse cernimus instituti et nostris gratulamur id euenire 
 temporibus.

proinde quoniam religiosum Siricium antistitem 
 sanctitatis sic praeesse sacerdotio uoluerunt, ut Ursinum improbum 
 acclamationibus uiolarent, nostro cum gaudio memoratus 
 episcopus esse permaneat, Piniane karissime ac iocundissime; 
 siquidem magnum innocentiae et probitatis exemplum 
 est in una acclamatione et ipsum eligi et ceteros improbari. 
 Data VI. Kal. Mar. Mediolani.

Haue Praetextate karissime nobis. Licet iusta uideatur 
 fuisse uindicta. quae illic turbulenter exercitam factionem 
 cohercitione sedauit, ubi maxima debet esse concordia, scilicet 
 in ecclesiae uel sede uel causa, quarum rerum utraque et 
 modestiam poscit et cultum: tamen nos omnes, qui nuper 
 propter illum tumultum deportatione damnati sunt, et propriae 
 lenitate naturae et ipsius religionis ac legis contemplatione 
 miseremur, Praetextate karissime ac iocundissime.

cunctos 
 igitur, qui sunt eius et sortis et culpae, praecelsa snblimitas 
 tua nostri auctoritate iudicii liberabit. hanc uero formam 
 tenebit in posterum, ut si idem pristino statui restituti aliquid 
 spiritu iterum gesserint inquieto, quo tranquillitas reformata 
 turbetur, seuerissima in eos sententia proferatur. nullam enim 
 possunt ueniam promereri, qui non desinunt peccare post 
 ueniam.

UALENTINIANUS UALENS ET GRATIANUS PRAETEXTATO P. U. Dissensionis 
 auctore sublato omnis causa discordiae sopienda est, 
 ne aliqua manente materia nihil prosit e medio sustulisse 
 fomitem iurgiorum, Praetextate parens karissime atque amantissime.

quam ob rem praecelsa sublimitas tua defensorum 
 ecclesiae urbis Romae siue Damasi sacrae legis antistitis 
 petitione perspecta, qua una tantum ex ecclesiis catholicae 
 religionis obsequio a dissentientibus adhuc dicitur retentari, 
 quoniam pro publica securitate metuendum est, ne aliqui hinc 
 iterum tumultus oriatur, quandoquidem non parua sit separationis 
 effigies, si ita aliquid putetur obclusum, Damaso eam 
 iubebit aperiri, ut singuli uniuersique cognoscant, quo unitas 
 studio sit colenda, qua omnibus pace uiuendum, cum ecclesiis 
 restitutis plenissimam postulet congregatio ubique permissa 
 concordiam.

IDEM AUGUSTI PRAETEXTATO p. u. Ea nobis est innata moderatio, 
 ut publicam disciplinam sine cuiusquam calamitate 
 munire cupiamus.

itaque quoniam animaduersionum occasionibus 
 non fauemus, Ursini sociis ac ministris, quos praecelsa 
 sublimitas tua propter quietem urbis aeternae de medio putauit 
 esse tollendos, Roma tantum, cuius tranquillitati studetur,

 

 

 

 
 
 
 excepta, ubicumque maluerint absque aliqua religionis iniuria, 
 ut peregrinari potius quam exulari uideantur, proprio liceat 
 iure uersari, Praetextate parens karissime atque amantissime. 
 neque enim interest nostra, quem habitationis eligant locum, 
 dummodo incentiuis dissensionibus ablatis firma sit rursus in 
 plebe concordia. Data pridie Idus Ianuar. Triu. AA. conss.

IDEM AUGG. OLVBRIO P. U. Tu quidem, sicut proximis litteris 
 indicasti, enixissimo studio praestare uoluisti, ut nulla in urbe 
 Roma possit esse discordia Christianorumque populus profunda 
 in otio securitate gaudere. sed quantum Aginatii clarissimi 
 uiri uicariae praefecturae scripta testata sunt, adhuc aliquantos 
 placata miscere delectat extramuranisque conuentibus frequens 
 strepitus excitatur, Olybri parens karissime atque amantissime.

quam ob rem egregia sublimitas tua istius auctoritate praeceptionis 
 et patriae praestet et legi, ut populo dissenentiti 
 nulla intra uicesimum lapidem uel religio ad coeundum possit 
 esse uel copia, ut, si cessare non uult, migret, ut iussum 
 est, insana collectio. ita demum enim tumultibus cunctis procul 
 longeque summotis certa pax plebi in aeuum omne tribuetur.

IDEM AUGG. AD AGINATIUM UICARIUM. Omnem his dissensionibus 
 causam, quae, ut prudentia < tua > scripsit, sacratissimam 
 urbem Christianorum populo fluctuante confundunt, auferre

 

 

 
 
 
 cupientes iubemus his litteris, ut ab his, quos iuuat turbulenta 
 seiunctio, nullus intra uicesimum lapidem conuentus 
 habeatur, Aginati karissime ac iocundissime. itaque spectata 
 2 
 sinceritas tua admodum salutare praeceptum et quod nullum 
 interpretationibus locum ex aliquo relinquat ambiguo, his 
 animis exequatur, quos paci tranquillitatique reparandae et 
 iudex debet et ciuis. habes et urbanae in hoc auxilium prae- 
 3 
 fecturae; nam etiam Olybrium clarissimum atque illustrem 
 uirum pari serenitas nostra conuenit arbitrio in factiosorum 
 impios coetus, ut termino, qui euidenter est limitatus, excluderet, 
 quo nec in uicino quidem exoreretur id motus, quod 
 in urbe non esset. et facile praestabitis duo, quod singuli 
 praestare possitis.

IDEM AUGG. AD OLVBRIUM P. U. Cum nihil possit esse 
 iocundius uel abundantia uel quiete ac summa felicitas sit, 
 quotiens duo ista iunguntur, procul dubio sublimitas tua perspicit, 
 quam gratae nobis litterae tuae fuerint, cum et eos 
 esse compressos, qui sanctissimam legem tumultu et seditione 
 miscuerant, et annonam communis omnium patriae paulatim 
 in statum pristinum redire coepisse testatae sunt.

sed haec 
 propemodum non stupemus in noto; talem enim te futurum 
 esse praesumpsimus, cum detulerimus tuis meritis praefecturam, 
 qualem statim in administrationis exordiis inuenimus. 
 denique non monemus, ut illustris auctoritas tua eandem 
 efficaciam deuotionemque custodiens penitus statum plebis 
 uel reformatione pristinae disciplinae uel necessariorum prouisionibus 
 commodorum et modestiae gloria et bonis securitatis

 

 

 
 
 
 accumulet, Olybri parens karissime atque amantissime: proprio 
 quippe cura ingenio; satis est, ut inceptis posteriora respondeant.

neque ita origines criminum metiaris, ut mansuetudinem 
 nostram de correctionibus singulorum aestimes consulendam, 
 cum omnia, ex quibus aliqua potest esse confusio, sponte 
 praeuenias ac sic sollicite uerecundeque compescas, ut nobis 
 non tam incitandi necessitas relinquatur quam gratia comprobandi.

IDEM AUGUSTI AD AMPELIUM P. U. Iure mansuetudinis nostrae 
 sensibus uel diuinitus datum est uel tranquillitate naturae, 
 ne cum delinquentum facinore legum seueritate certemus ac 
 spe emendationis futurae mitiorem esse uelimus correctionis 
 iniuriam quam prouocat meritum noxiorum, Ampeli parens 
 karissime atque amantissime.

dudum Ursini inquietudine 
 prouocati, fauentes concordiae populi Christiani, quieti etiam 
 urbis sacratissimae prouidentes uno interim loco intra Gallias 
 dumtaxat perturbatorem tranquillitatis publicae statueramus 
 iure cohiberi, scilicet ne applicatione morum late dissensionis 
 incommodum spargeretur. uerum naturae nostrae mansuetudine 
 leuigati ita memorato abscedendi copiam dedimus, ne ad urbem 
 Romam uel certe suburbicarias regiones pedem introferre aut 
 nequitiae suae contagionem conetur infundere.

id etiam de 
 ceteris erroris eius consortibus, Gaudentio uidelicet, Urso, 
 Rufo, Auxanone, Auxanio, Adiecto, <Leontio> et Rufino sancimus, 
 ut quos nequitiae similitudo complectitur, eos eadem etiam

 

 
 
 
 conditio emendationis astringat. quod si quispiam ex memoratis 
 sacrilega intentione statutum mansuetudinis nostrae transgrediendum 
 putauerit, non iam ut Christianus sed ut legum 
 ac religionis ratione seclusus seueritatem publicae animaduersionis 
 agnoscat. de hac autem eadem obseruantia ad u. c.

Maximinum uicarium urbis Romae dedisse nos conducibilem 
 iussionem etiam censurae tuae uolumus innotescere, quo circa 
 memoratorum personas ab his, qui rei publicae nostrae praesident, 
 procliuior statutis exsecutio deferatur maiorque sit 
 eorum moderatio, qui qualitatem morum suorum atque actuum 
 ad multorum specula senserint pertinere. ET MANU IMPEBATORIS : 
 Uale Ampeli karissime atque amantissime.

IDEM AUGG. MAXIMINO UICARIO URBIS ROMAE. Est istud diuinitus 
 institutum mansuetudini nostrae, ut, etiamsi morum 
 emendatio in hominum uita sufficiat, numquam tamen ab 
 indulgendi studio et uoluntate cessemus mitioremque esse 
 cupiamus correctionis iniuriam quam prouocant merita delinquentum.

e quo oritur, < ut) Ursino, quem propter quietem 
 populi Christiani et debitam religioni ac legibus disciplinam 
 uno interim loco morari intra Gallias iusseramus, sub ea 
 conditione euagandi arbitrium praeberemus, ne uel ad urbem 
 Romam uel ad regiones suburbicarias audeat commeare.

qui si ingrata pertinacia statutum mansuetudinis nostrae egrediendum 
 putauerit, eundem non iam ut Christianum, quippe 
 quem a communione religionis mentis inquietudo disterminat, 
 sed ut hominem factiosum perturbatoremque publicae

 

 
 
 
 tranquillitatis legum et religionis inimicum iuris seueritas persequatur, 
 Maximine karissime ac iocundissime.

sinceritas 
 igitur tua iussionis nostrae serie debita ueneratione praelata 
 singularum urbium atque regionum, quibus temporarie praeest, 
 primores atque incolas propria scriptione conueniat, quatenus 
 sciant ita memorato egrediendi terminos iure praescriptos una 
 cum inquietudinis suae errorisue consortibus Gaudentio Urso 
 Rufo Auxanone Auxanio Adiecto Leontio nec non Rufino 
 licentiam praebitam, ut ab interdictis locis incessum intellegant 
 abstinendum. sic enim mansuetudinis nostrae indulgentiam 
 temperamus, ne occasione praestita uicinitate inquietorum ad 
 aliquam forsitan uociferationem religiosi populi studia prouocemus.

GRATIANUS ET UALENTINIANUS AUGG. AQVILINO UICARIO. Ordinariorum 
 sententias iudicum aut temporum limes aut contumacis 
 pronuntiatio aut habitum coram partibus sancit examen 
 et haec mediocris auctoritas labefactari atque conuelli nec a 
 potentioribus nec ab impudentibus pertimescit: nostra praecepta 
 per uestram neglegentiam destituta quae tandem poterit ferre 
 patientia? quam quidem dum despicitis excitatis, ut longae

 

 
 
 
 tolerantiae desperatos sumat accentus et officium metu cogat 
 agnosci.

etiamne uiuidius est, quod Ursini inussit amentia, 
 quam quod serenitas nostra mitibus persuasit edictis, ut omnes, 
 qui impios coetus profanata religione temptarent, uel ad centesimum 
 urbis miliarium pellerentur, ubi pertinax furor ab 
 obsequentibus destitutus in eius tantum perniciem rueret. 
 qui solus erraret, et ut condemnati iudicio recte sentientium 
 sacerdotum reditum postea uel ad ecclesias, quas contaminauerant, 
 non haberent uel integrationem iudicii frustra <a> 
 nobis impudenti peruicacia precarentur?

repetat laudanda 
 et spectata sinceritas tua, quales ad uirum clarissimum 
 Simplicium quondam uicarium litteras clementia nostra transmiserit, 
 et desinat iterationem sperare mandati, quia pigendus 
 mansuetudinis nostrae pudor est instaurare praeceptum.

Ursinum 
 quidem Gallia cohercet et, ne motus aliquos inquietos 
 exerceat, cohibet Agrippina secessio: quem tamen ipsum per 
 occursantes obtundentem saepius quam maerentem ad hoc. 
 ut frequentius abiceretur, audiuimus.

Hisacem remotus Hispaniae 
 angulus titulo damnationis inclusit. non bene capiti 
 consulturum, si quid turbarum uesanus agitauerit.

Parmensis 
 episcopus eo perniciosior, quod inclytae urbi magis proximus. 
 et imperitorum multitudinem uicinus exagitat et ecclesiam 
 de qua iudicio sanctorum praesulum deiectus est, inquietat] 
 inanem uidelicet gloriam sententiae grauioris exspectans: quem

 
 
 
 si quid decessor tuus deuoti uigoris habuisset, porro ultra 
 tines debuisset extrudere.

et Florentius Puteolanus post 
 damnationem, quam recto iudicio conuictus accepit ac mansuetudinem 
 nostram inquietare conatus dignum tulit improba 
 offensione responsum: post quintum decimum annum ecclesiam, 
 de qua fuerat extrusus, rursus contaminare conatur, congregationes 
 illicitas facere molitur egentemque consilii multitudinem 
 perditi animi persuasione deprauat: nostrorum uidelicet 
 iudicum socordia fretus, qui priuatae gratiae imperialia 
 praecepta condonant et religionem, quam nos iure ueneramur, 
 quia fortasse ipsi neglegunt, inquietari patienter accipiunt.

Claudianus etiam ab his, qui contra diuina praecepta initia 
 religionis instaurant, ab his, inquam, quos expelli iusseramus, 
 accitus, quasi parum facinoris aggressus esset, si in Africa 
 perstitisset, Romae sese dicitur intimasse falsusque praeceptor 
 uel expertes adhuc deuio profanare mysterio uel iam initiatos 
 ex integro nititur flagitio maiore corrumpere, cum religionis 
 sanctissimae disciplinam non cumulet iteratio sed euertat. 
 quem nos Claudianum dissimili poena ac meruit persequentes 
 repetere tantummodo patriam hactenus commota seueritate 
 praecepimus. sed residere etiamnunc dicitur imperitosque sollicitans 
 et cassa nomina mercede conquirens perdit animas corporum 
 redemptorum.

hinc illi insectatores sanctissimae sedis

 
 
 
 non solum dei numine, quod satis erat, sed etiam iudiciorum 
 examine exploratum mentis sanctissimae uirum, ut etiam diuo 
 patri nostro Ualentiniano est comprobatum, turpissimis calumniis 
 episcopum Damasum inquietare non ueriti, postquam desperauerunt 
 posse percelli, populum, pro quo ille diuinitati 
 obses est, inquietant.

sed hactenus steterit iners dissimulatio 
 iudicantum; nec necesse est admonere, quo possit sanctio 
 contempta procedere; hactenus, inquam, steterit apparitorum 
 supina desidia: posthac nisi omnes, ut nominatim iussionis 
 nostrae summa complectitur, uel quos turbas istiusmodi 
 molientes sancti episcoporum concilii consensus ostenderit, 
 ultra centesimum miliarium ab urbe depuleris atque earum 
 ciuitatum finibus extorres esse praeceperis, quarum plebem 
 uel ecclesias uel per se uel per simile sui uulgus exercent, 
 praeter aestimationis iniuriam, cuius apud bonos iactura non 
 leuis est, piaculum neglectae sanctionis incurres.

uolumus 
 autem, ut, quicumque iudicio Damasi, quod ille cum concilio 
 quinque uel septem habuerit episcoporum, uel eorum qui 
 catholici sint iudicio atque concilio condemnatus erit, si 
 iniuste uoluerit ecclesiam retentare uel euocatus ad sacerdotale 
 iudicium per contumaciam non <ad>esse, seu ab illustribus 
 uiris praefectis praetorio Galliae atque Italiae auctoritate adhibita 
 ad episcopale iudicium remittatur siue a proconsulibus 
 uel uicariis <accitus> ad urbem Romam sub prosecutione

perueniat, aut si in longinquioribus partibus alicuius ferocitas 
 talis emerserit, omnis eius causae dictio ad metropolitani in 
 eadem prouincia episcopi deducatur examen, uel, si ipse 
 metropolitanus est, Romam necessario uel ad eos, quos 
 Romanus episcopus iudices dederit, sine relatione contendat, 
 ita tamen ut, quicumque deiecti sunt. ab eius tantum urbis 
 finibus segregentur, in quibus fuerint sacerdotes. mitius enim 
 grauiter meritos cohercemus et sacrilegam pertinaciam lenius 
 quam merentur ulciscimur.

quod si uel metropolitani episcopi 
 uel cuiuscumque alterius sacerdotis iniquitas suspectatur aut 
 gratia, ad Romanum episcopum uel ad concilium quindecim 
 finitimorum episcoporum arcessito liceat prouocare, modo ne 
 post examen habitum, quod definitum fuerit, integretur.

iam 
 uero illud, quod in negotiis quoque rerum minorum et in 
 leuibus causae dictionibus animis nostris iustitia naturalis inseruit, 
 multo diligentius in causis iustissimis uolumus conualescere, 
 ne facile sit cuicumque perdito notabili prauitate morum 
 aut infami calumnia notato personam criminatoris assumere 
 aut testimonii dictionem in accusationem episcopi profiteri.

 
 
 
 
 
 DE HIS QVAE INTER BONIFATIUM ET EULALIUM GESTA SUNT QVANDO UTRIQVE POST MORTEM PAPAE ZOSIMI EPISCOPATUM ROMANAE URBIS CONTENTIONIS AMBITU PERUASERUNT.

Quaecumque in urbe Roma geruntur, me tacere non conuenit 
 pro debito famulatu, quem maiestati uestrae semper exhibeo.

cum diu episcopus Zosimus graui incommodo laboraret usque 
 adeo, ut frequenter mortuus iactaretur, accidit, ut secundo die 
 post ingressum meum uita decederet.

statim, ut conuenerat, 
 populum alloquendo commonui. ut cum quiete clericorum 
 tractatu omnia finirentur nec se rebus disponendis misceret 
 turbatio popularis, siquidem certum esset in eligendo episcopo 
 dei omnipotentis expectandum esse iudicium, domini imperatores 
 Honori et Theodosi pii felices inclyti uictores semper 
 Augusti. admonui etiam corporatos, officio quoque interminatus 
 sum ac maiores deterrui regionum, ne quis quietem urbis 
 uestrae perturbare temptaret.

quod quidem ita custoditum 
 est, ut sine strepitu omnia finirentur. uerum cum uir sanctus 
 Eulalius ad ecclesiam Lateranensem de exequiis prioris episcopi 
 a populo et a clericis fuisset adductus, ibi per biduum 
 cum maxima multitudine et cum pluribus sacerdotibus remoratus 
 est, ut expectaretur dies consuetus, quo possit sollemniter 
 ordinari.

cum haec ita essent, subito aliquanti presbyteri 
 cum Bonifatio eiusdem ordinis ad Theodorae ecclesiam 
 collecto populo properarunt ibique habito tractatu ipsum

 

 
 
 
 ordinare episcopum uelle coeperunt.

quod ubi comperi, 
 omues, qui pariter erant, ad me ut uenirent presbyteros 
 depoposci ac residens cum uiro clarissimo tribuno Sereniano 
 eos admonui, ne quid temere fieri paterentur aut contra sacrae 
 legis ordinem uenirent aut contra consuetudinis rationem. 
 sed tanta pertinacia restiterunt, ut id quod minati sunt facere 
 minime dubitarent. nam etiam presbyterum Bonifatium in 
 ecclesia Marcelli ordinandum esse duxerunt atque cum eo ad 
 sancti apostoli Petri basilicam processerunt.

et quoniam 
 pietatis uestrae est de hac parte ferre iudicium, statim pro 
 competenti sollicitudine uestram maiestatem credidi consulendam, 
 ut quid de hac parte pietas uestra decernat, praecepto 
 uestri numinis euidenter informer. diu enim, quae contra reuerentiam 
 uenerandae legis facta sunt temeritate paucorum, differri 
 non conuenit, ne tarditate firmentur, quae oportet inter 
 exordia resecari.

gesta acclamationum populi, quae singulis 
 diebus habita sunt, relationi meae subieci; quicquid postea 
 gestum fuerit, non tacebo. Data IIII. Kal. Ianuarias.

Gestis omnibus recensitis laudanda sublimitatis tuae relatione 
 perclaruit in ordinatione uenerabilis sacerdotii quietem ueterem 
 paucorum insolentiam attemptare uoluisse. nam cum post 
 abscessum uenerabilis uiri Zosimi circa meritum Eulalii ordine 
 subrogandi communi iudicio concinens multitudo sonuisset ac 
 plena erga se omnia, quae regula catholicae posceret disciplinae, 
 successoris confirmatio custodiret, uehementer miramur aliquos 
 extitisse, qui sollemnitate contempta circa ordinationem alterius 
 festinarent.

in quorum castigandum factum mansuetudinem

 

 
 
 
 nostram rite oporteret insurgere, nisi hoc tamen genere decerneremus 
 eos ad ueniam pertinere, quod lapsum cito proprium 
 contuentes ad deprecandi suffragium sunt relapsi, ignosci 
 sibi super id, quod uim perpessi conquesti sunt, postulantes.

conuenire ergo uotum et studium nostrum circa Eulalium 
 sacrae legis antistitem sublimitas tua clementiae nostrae auctoritate 
 praesenti cognoscat, cui competens numerus ordinantum, 
 legitimi sollemnitas temporis locique qualitas recte uenerandi 
 nominis apicem contulerunt. cum autem Bonifatio constet 
 omnia defuisse, superflue expectatam sententiam nostram esse 
 censemus, cum factum suum episcopum, qui praesumpserant, 
 ammotis damnasse precibus uideantur.

absoluta itaque decernimus 
 iussione extraordinaria praesumptione summota Bonifatium 
 interdicta confestim urbe prohiberi: erit uerecundiae 
 eius, ut morem gerens caelestibus constitutis sponte discedat; 
 pertinacius resistentem inuitum praecipimus expelli.

plebeiae 
 sane seditionis auctores cum sociis suis sublimitas tua. 
 Symmache parens karissime atque amantissime, statuet attineri 
 atque in eos congrue uindicari, ut res temere praesumpta 
 non transeat impunita. in qua re Afrodisium u. c. tribunum 
 et notarium dirigi a nostra mansuetudine placuit, ut praesente 
 eo, quae statuimus, celerius impleantur, quatenus quies 
 populi nulla perturbatione uexetur et pacata eum ueneretur 
 uniuersitas, quem secundum ueterem consuetudinem obseruata 
 sacrae legis mysteria susceperunt. Data III. Non. Ian. 
 Rauennae.

Ubi primum sacer sermo pietatis uestrae expectationem 
 populi celeritate praeuenit, omne, quod sibi diuersitas

 

 
 
 
 uoluntatum usurpauerat de episcoporum electione, summouit ac 
 diuina prouisione inter initia resecauit, quod tarditate imperitae 
 multitudinis crescentibus studiis difficilius potuisset auferri, 
 domini imperatores.

ob quam rem statim debito famulatu 
 implere, quae fuerant imperata, properaui et, quod 
 felicitati clementiae uestrae ascribendum est, res noui exempli 
 et maximae contentionis magnique certaminis ut (non) sine 
 commotione populi coepta fuerat, ita salua clementia uestra 
 cum totius multitudinis quiete finita est.

nam cum eo tempore 
 ad me sacra perlata esset auctoritas, quo sancti diei 
 erat celebranda sollemnitas, statim, ut oportebat, misso primiscrinio 
 Bonifatium ut ad me ueniret admonui quod praeceptum 
 fuerat agniturus ac se a processione, quam sibi inhibitam 
 didicerat, abstineret. qui conuentione contempta processit atque 
 eum, quem direxeram, dedit populo uerberandum.

quod ubi 
 nuntiatum est, habito cum u. c. tribuno Sereniano tractatu 
 ad sanctum apostolum Paulum, quo conuenerat, et sacrae 
 exemplaria pro cautela direxi, ne quid f iniuriam publicam 
 de praeceptis immissa multitudo temptaret, et partem offici 
 pariter destinaui.

sed neutrum fieri passus cum ad urbem 
 uellet cum populo remeare, statim ad portas tam contubernales 
 quam apparitores occurrerunt, qui eum, ut statutum fuerat, 
 urbem uestram ingredi prohiberent. uerum ipsos quoque contemnendos 
 credidit atque uiolenter ingressus a certa urbis 
 parte pluribus occurrentibus est repulsus nec permissus, quod 
 cogitabat, implere. quod ubi turba quae comitabatur aspexit, 
 sine aliquo tumultu dispersa est.

ipse uero extra murum 
 deductus non longe ab urbe remoratur. qui ne occulte per 
 noctem ingressus urbem ad ecclesiam conuolaret et rursus 
 populi studia commoueret, communi tractatu pro competenti

 
 
 
 sollicitudine contubernales et apparitores quattuor illic sine 
 iniuria eius obseruare disposui: expectans, quid pietas uestra 
 decernat, ut quies possit, quae hactenus seruata est, perdurare.

circa partem uero Eulalii episcopi uenerabilis uiri, qui eo die 
 paene cum omni multitudine ad sancti apostoli Petri basilicam 
 sollemnia celebrabat, ubi primum pietatis uestrae praecepta 
 sunt publicata, fuit totius laetitia ciuitatis.

unde ea, quae 
 populus Romanus publico gaudio diuersis acclamationibus 
 agens gratias maiestati uestrae credidit publicanda, relationi 
 meae uniuersa subieci, ut agnosceret pietas uestra, et quanta 
 quiete uobis propitiis correcta sint, quae male fuerant admissa 
 temeritate paucorum, et quanta gratia suscepta sint, quae 
 clementia uestra diuino iudicio et pro uenerandae religionis 
 reuerentia decernenda credidit et pro quiete Romani populi in 
 perpetuum seruanda constituit. Data VI. Id. Ianuarias.

Petimus clementiam uestram, piissimi et clementissimi 
 imperatores Honori et Theodosi semper Augusti.

Post abscessum 
 sancti Zosimi papae ecclesiae catholicae urbis Romae, 
 ut fieri mos uolebat atque ipsa religionis disciplina dictabat, 
 plures in unum conuenimus sacerdotes, ut de constituendo 
 successore communi iudicio tractaremus. sed quoniam Lateranensem 
 ecclesiam obstrusis paene omnibus ingressibus archidiaconus 
 Eulalius contemptis impie summi sacerdotis exsequiis 
 diaconibus et paucissimis presbyteris ac multitudine turbatae

 

 
 
 
 plebis obsederat, altero die ad eandem ecclesiam, ubi prius 
 ab omnibus fuerat constitutum. habita omnium collatione 
 properauimus ibique participato cum Christiana plebe consilio, 
 quem deus iussit, elegimus.

nam uenerabilem uirum Bonifatium, 
 ueterem presbyterum in lege doctissimum ac bonis 
 moribus comprobatum et, quod eum magis ornabat, inuitum, 
 acclamatione totius populi et consensu meliorum ciuitatis 
 asciuimus: diuinae institutionis ordine consecratum; nam 
 subscribentibus plus minus septuaginta presbyteris, astantibus 
 nouem diuersarum prouinciarum episcopis benedictionem competenti 
 tempore constat fuisse celebratam ac post omnia, quae 
 sollemnitas exigebat, impleta sunt.

sed cum supra dictus 
 Eulalius, qui ante per tres consacerdotes nostros fuerat ex 
 multorum auctoritate conuentus, ne quid sibi temere praeter 
 conscientiam cleri maioris assumeret, circumuentis paucissimis 
 presbyteris, male acceptis his ac diuersae custodiae mancipatis, 
 qui ad prohibendum cum litteris uenerant, exhibito etiam cum 
 aliis Ostiensi episcopo, quem prope mortuum constat accitum 
 (nam tractum esse nolentem senis aegritudo testatur), in locum 
 sibi non debitum incustodito religionis ordine per ambitum 
 proruisset: coepit factum suum per homines disciplinae inscios 
 ac religionis ignaros indecenter tueri, aestimans humanis perturbationibus 
 se confundere sententiam posse unam.

et 
 quoniam clementiam uestram constat falsidica relatione deceptam, 
 ut nescio quid in iniuriam diuini iudicii sanciretis (nam 
 diuinum est, quicquid tantorum confirmat electio), petimus 
 pietatem uestram, ut remoueri priora constituta iubeatis atque 
 Eulalium, qui in locum subrepsit alienum, ad comitatum 
 perennitatis uestrae cum auctoribus suis debere deduci. nos 
 enim profitemur sanctum papam Bonifatium <cum> nostris consacerdotibus 
 adfuturum. relictis enim singulis per titulos 
 presbyteris omnes aderunt, qui uoluntatem suam, hoc est dei

 
 
 
 iudicium, proloquantur.

iubeat etiam uestra clementia omnes 
 adesse, quos causa constringit, eici etiam ciuitate nolentes, 
 qui se non patiuntur adduci. inuenietis, cum coeperit agitari 
 interna discussio, quod non solum diuinis legibus <ab>horreat 
 uerum etiam displicere possit humanis, quo hoc consecuti 
 agamus aeterno imperio uestro maximas atque uberes gratias. 
 
 
 AD PETITIONEM PRESBVTERORUM EUIUSMODI SACRUM RESCRIPTUM IMPERATOR P. U. SVMMACHO DESTINAVIT:

Post relationem sublimitatis tuae delatam mansuetudinis 
 nostrae auribus presbyterorum allegatio causam nobis non 
 superuacuae deliberationis iniecit: ideo decet ambiguitate 
 seposita fidem rerum comminus experiri quamque partem 
 praetermissus gestae rei ordo arguat, quam seruatus adiuuet, 
 multis coram censentibus approbari, ut utriusque facti simul 
 qualitate perpensa et circa ullam rite definita consistat et 
 circa aliam temere assumpta non maneat. Symmache parens 
 karissime atque amantissime.

ob quam rem illustris et 
 praecelsa magnitudo tua suspensis omnibus, quae superius 
 sunt decreta, nullique interim praeiudicio comparato auctoritate 
 praesentis oraculi utrumque hoc est Bonifatium et Eulalium 
 religiosissimos uiros instantia digna conueniet. ut intra diem 
 sextum Iduum Februariarum Rauennatum ciuitatem praesentiam 
 suam maturare non differant,

omnibus aeque admonitis, 



 

 

 

 

 

 
 
 
 qui auctores utriusque ordinationis existunt, ut amota excusatione 
 non desint, ut facto quisque erga alterutrum proprio 
 prolatis ecclesiasticae institutionis exemplis defensor existat 
 seque purgato alium magis in legem catholicam deliquisse 
 praesumpta inmeriti electione conuincat: iudicium de statu 
 suo quisque, si adesse neglexerit, sortiturus, dans nimirum 
 intellegi improuide immo illicite se fecisse, quod coram non 
 audeat defensare.

nos quoque ex diuersis prouinciis competentem 
 numerum sacerdotum scriptis nostrae serenitatis accimus, 
 ut rem deductam in dubium absoluat nobis coram discep<ta>tio 
 plurimorum.

cum autem omnia futuro integra sint 
 iudicio reseruata, de transactis sibi blandiri neminem decet: 
 praesentis enim iudicii docebit exemplum, quid in eiusmodi 
 negotiis obseruari debeat in futurum. Data XVIII. Kal. Feb. 
 per Aphthonium.

. Cum uir clarissimus Aphthonius decurio sacri palatii uestri 
 cum caelesti praeceptione ad urbem uenerabilem conuenisset, 
 omni genere festinaui, quatenus praeceptis numinis uestri sc 
 oboedientiam commodarem.

nam statim conuentis proceribus 
 sacra iussio publicata et ad religiosos uiros Bonifatium et 
 Eulalium missa conuentio est, domini imperatores. clericos 
 quoque eorum praecepi pariter admoneri, ut nihil futuro 
 cognoscente pietate uestra deesset examini. unde haec omnia 
 gestorum serie comprehensa ad plenam instructionem subter 
 annexui.

uerum postquam pars utraque populum diuersis 
 seditionibus excitaret, singulos admonitione missa conueni, ne

 

 
 
 
 ad unam ecclesiam conuenirent et. quod fieri non licebat, 
 inter se multitudo confligeret. sed hoc illis uisum est, credo, 
 suspectum, quod quietem suadendam credidi hominibus perturbare 
 uolentibus ciuitatem. ob quam rem ambae partes 
 calumniosis me crediderunt contestationibus appetendum, ut 
 errorem suum compositis mendaciis excusarent. quod ne 
 - in aliquo clementiam uestram lateret, eadem quae optulerunt 
 actis inserta transmisi, ne quicquam suppressum esse quererentur.

superest, ut apud clementiam uestram nullius partis 
 studiis famuli uestri appetatur absentia, qui semper maiestati 
 uestrae puris seruitiis approbatus me ab oppugnatione uel 
 fauore ambarum partium ut decebat credidi separandum. 
 Data VIII. Kal. Februariarum.

Omnia quidem clementia nostra in praesenti beatitudini 
 uestrae congrua ordinatione mandauit, ut sequestratis omnibus 
 uestro iudicio, quid obseruari propter quietem populi deceat, 
 finiretis.

meminimus quoque hoc a nobis imprimis, quod 
 
 aequitas expetebat, esse mandatum, ut hi episcopi, quos interfuisse 
 eorum ordinationibus constat uel postea subscripsisse, 
 sine iniuria sui et manente reuerentia iudices non sederent 
 nec ullum praestare testimonium possent, ne non tam nouam 
 prolaturi sententiam quam seruaturi factum praeteritum uiderentur. 
 hi ergo, sicut superius diximus, ab ea disceptatione 
 se abstinere debebunt.

illud quoque similiter custodiendum 
 beatitudo uestra esse cognoscat, nulli parti praeiudicium comparatum, 
 quod a nobis antea claruerat constitutum. cum enim

 

 

 
 
 
 celeriter destinata iussa propter quietem populi pietatis nostrae 
 sequenti auctoritate summota sint, nihil hinc aut uindicare 
 pars altera poterit aut altera formidare.

attendentes ergo 
 iudicium dei, quod in tali causa uobiscum simul residere 
 manifestum est, examinatis omnibus id uos custodire decet, 
 quod infundente caelesti spiritu habere Christianae legis integram 
 reuerentiam possit.-
 
 
 HAEC SVNODUS INTER SE DISSENTIENS PRAESENTEM CAUSAS TERMINARE NON POTUIT. UNDE UENERABILIS IMPERATOR HONORIUS AD MAIUS CONCILIUM HOC CREDIDIT NEGOTIUM DIFFERNDUM ET INTERIM PROPTER DIES QVI IMMINEBANT SAXCTAE PASCHAE UTROSQVE BONIFATIUM SCILICET ET EULALIUM AB URBE IUSSIT ABSCEDERE ET SPOLITINUM EPISCOPUM ACHILLEUM NOMINE SACRA IUSSIT MVSTERIA CELEBRARE SVMMACHO PRAEF. URBI HOC IDEM SUIS SCRIPTIS INSINUANS:

Magnarum deliberationum non debet citum esse iudicium 
 nec temere proferenda sunt, quae seruanda in perpetuum 
 sanciuntur.

saepe de episcopis urbis aeternae <per> altercationem 
 partium sub examine sacerdotum concussa cognitio 
 est. sed ne quid festinum celeritate iudicii proferatur, id 
 clementiae nostrae sedit arbitrio, ut, quoniam uicinitas sanctorum 
 dierum episcopi praesentiam postularet nec in urbe 
 sacratissima fas esset pascharum praesentim dies sine sacerdote 
 celebrare. idcirco. Symmache parens karissime atque 
 amantissime, illustris magnificentia tua Achilleum nos elegisse

 

 
 
 
 cognoscat, quem a fauore partium constaret alienum, qui 
 mysteria sacrae obseruationis impleret. transactis uero festis 
 diebus ex iudicio sacerdotum quae debeant custodiri consilio 
 maturiore tractabimus.

monemu3 sane, ut regionum primatibus 
 euocatis disciplinae publicae quietique prospicias; quibus decretorum 
 nostrorum praecepta iubeas aperiri, ne quis scilicet 
 ullum tumultum neque seditionem audeat commouere. quam 
 si quis insana persuasione conciuerit, non in eos tantum, qui 
 in perturbatione fuerint deprehensi, sed in regionum quoque 
 priores intellegant uindicandum. nouimus enim quietem publicam 
 facile custodiri, si incentorum cupiditates ac fomenta 
 cessauerint.

Quoniam de Romano sacerdotio propter angustias temporis, 
 quas dierum sollemnitas fecit, quae abesse episcopos a 
 suis ecclesiis non sinebat, dilatum constat esse iudicium, 
 recte nostra serenitas credidit ordinandum, beatitudo tua ad 
 < Urbem > uenerabilem congrua ueneratione festinet, quatenus 
 sanctae paschae dies ea qua conuenit quiete cum sollemnitate 
 consueta populis repraesentes nec consuetudini obsit, quod 
 differri synodum multiplex necessitas fecit.

illud sane in 
 primis ac praecipue commonemus, ne umquam ulla illorum 
 mentio fiat, de quibus constat suspensos esse iudicio.

Scimus, patres conscripti, a uobis cunctationem nostram 
 non posse reprehendi, quibus semper in re omni probatur

 

 

 
 
 
 consiliorum iudiciique maturitas. nec sane de summis cita 
 debuit et potuit esse sententia, quam ut aeternam ita probabilem 
 et ex omni parte decet esse perfectam.

inter episcopos, 
 quos in urbe sacratissima fauentium studia uel partium 
 uoluntas elegerat, ab omnibus qui aderant sacerdotibus iusseramus 
 audiri et aliquotiens iterata cognitio est. uerum cum 
 longiores moras examinatio iustae cognitionis afferret et plura 
 inquisitio iudicum diligens inueniret, quibus finis citus non 
 posset imponi, et festorum dierum celebritas celeritatem definitionis 
 exposceret, ne quid temerarium promeremus, rem omnem 
 credidimus differendam.

missus itaque est Achilleus uir 
 religiosus episcopus Spolitinae ciuitatis, per quem sanctorum 
 dierum celebritas impleretur. amplitudinis uestrae est popularium 
 mentes ad quietem consilii salubritate retinere, cum 
 probabilem ac necessariam dilationem nostram dubitare nequeatis. 
 Data Id. Mart.

Fidei curam, Quirites optimi, maximam iudicantes nihil 
 festinum aut inmaturum credidimus proferendum. ea enim in 
 causa religionis decerni censemus, quae sine errore ac reprehensione 
 sententiae ab omnibus comprobentur.

itaque cum 
 in cognitione de episcopis, qui in urbe fuerant constituti, sub 
 iudicio sacerdotum intentionis haereret ambiguum nec nascentibus 
 subinde causis finis certantibus studiis posset imponi 
 ac diu de rebus uariis deliberatio nostra penderet, <in> futuram 
 cognitionem ad integrum sacerdotum numero pleniore concilium 
 omne negotium constituimus differendum, ut causa 
 ex omni parte librata transactis paschae diebus terminum,

 

 
 
 
 quem aequitas uel religio poscebat, acciperet. simul, quia de 
 sacerdote nihil poterat definiri, temporarie elegimus, qui reuerenda 
 sacris diebus mysteria celebraret. ut uobis, Quirites, 
 ad honorem sacrae urbis praesto esset sollemnitas sacerdotis.

quare imitati patientiam nostram placidis animis, quae pro 
 pace publica suademus, accipite: sanctorum cultus dierum 
 debita tranquillitate transcurrat, quietem publicam seditio nulla 
 perturbet. fauor proprius circa nullum, qui notetur, appareat. 
 decet enim suspensis sensibus omnia nostro integra uos reseruare 
 iudicio nec furore quodam sed debita probitate expectare 
 potius quam poscere sacerdotem.

quod si prauos mcentores 
 secuti turbas et tumultus potius quam quietem ac modestiam 
 legeritis, quibus fauetis, monstrabitis nec solum uobis sed et 
 auctoribus uestris, quorum consiliis inhaeretis, periculum 
 salutis. ad quod nos compellitis, imminebit. neque enim uenia 
 dignus est, qui ab improbitate humanitatis nostrae monitis 
 non poterit retineri. Data Id. Mart.

SANCTO AC UENERABILI PATRI PAULINO EPISCOPO. Iam tunc 
 fuit apud nos certa sententia nihil ab his sacerdotibus, qui 
 ad synodum conuenerant, posse finiri, cum beatitudo tua de 
 corporis inaequalitate causata itineris non potuerit iniuriam 
 sustinere. et per absentiam sancti uiri, non quidem optentura, 
 interim tamen uitia gratulantur, cum praua et uetus ambitio 
 et cum benedicto uiro sanctaeque uitae diu uelit habere

 
 
 
 certamen et contra haec apostolicae institutionis bona de praesumptis 
 per uim parietibus existimet confidendum.

o uere 
 digna causa, quam non nisi coronae tuae beata uita discingat. 
 dilatum itaque iudicium nuntiamus, ut diuina praecepta ei 
 uenerationis tuae ore promantur, qui ea secutus implesti. nec 
 potest alius eorum praeceptorum lator existere, quam qui 
 dignus apostoli discipulus approbaris specialiter.

itaque 
 domine sancte, merito uenerabilis pater. iustus dei famulus, 
 diuinum opus contempto labore tributurus hoc nobis uisitationis 
 tuae, si ita dicendum est, munus indulge, ut postpositis 
 omnibus, quoniam temperati aeris tranquillitas suffragatur. 
 synodo praefuturus sine intermissione etiam desideriis nostris 
 et benedictioni, quam cupimus, te praestare digneris.

Serenitas nostra cum in omnibus causis tum praecipue in 
 his. quae ad uenerabilem religionem pertinent, perpensum 
 cupit habere iudicium.

de sacerdotio urbis aeternae exortam 
 contentionem etiam trans maria iam credimus nuntiatum. 
 quae a paucis non potuit terminari et ideo multorum necessarium 
 constat esse iudicium.

quapropter sanctitas uestra, 
 quos uitae bouum et legis doctrina commendat, intra diem 
 Iduum Iuniarum ad Spolitinam ciuitatem amputatis excusationibus 
 properare dignetur, ut id, quod ueritas uel religionis 
 norma dictauerit, deo pariter cunctorum mentibus aspirante 
 sententia iudicetur, ne diutius apostolicae sedis sacerdotium 
 differatur.

Aliam quidem uidendae uenerationis tuae causam optaueramus 
 euenisse, ut desiderato benedictionis tuae frueremur 
 aspectu. sed quia aduersus papam urbis Romae ambitio reprehendenda 
 certamen indixit et sanctam uitam in episcopo aestimat 
 non quaerendam, coeptum super hac discussione iudicium 
 minor numerus sacerdotum, quam synodi consuetudo deposcit, 
 in plures doctissimosque uiros, quorum sanctitas tua princeps 
 est. prorogauit. neque enim praemia castitatis et meriti summotis 
 uitiis, quae respuit diuinae religionis sacrosancta praeceptio, 
 per alios quam tales uiros oportuit reuelari.

et quamuis 
 sufficere domni germani mei Augusti principis scripta potue-_ 
 runt etiam mea tamen, quibus aduentum sanctitatis tuae 
 precarer, adiunxi. quaeso itaque, domine sancte, pater merito 
 uenerabilis, ut duplex beneficium tributurus et desideratae 
 nobis benedictionis tuae et necessarii pro beatitudine iudicii 
 proferendi intermissis omnibus deum intuens, de cuius sacerdote 
 firmando labor ueniendi non debet recusari, ( te > praestare 
 digneris.

Peruenisse ad uenerationem tuam certa est pietas nostra 
 aduersus papam urbis Romae uitia cum castitate pugnare et

 

 
 
 
 huiusce rei tam diuturnum esse conflictum, ut inter tot sacerdotes, 
 qui ad synodum conuenerant, quibusdam dissentientibus 
 nondum potuerit apostolica praeceptione firmata uita praeferri.

tuam tamen se interdum bene scire astipulanti quoque ea 
 parte quae discrepat, sine dubitatione confessi sunt, ut plane 
 fuerit manifestum expectari tuae iudicium sanctitatis, in cuius 
 praesentia promenda sententia differretur, qui merito uitae 
 praecedens recte etiam ex transmarinis regionibus, ut iudicare 
 possis, expeteris.

sed quamuis sacra domui germani mei 
 Augusti principis ad Italiae synodum conuocans auctoritas 
 non neglegenda peruenerit, socianda specialiter etiam serenitatis 
 nostrae scripta iudicamus, quibus precor, ut desiderabilem 
 aspectum benedictionis tuae sine excusatione concedens omnipotenti 
 deo gratum iudices hunc laborem, quod et pro eximio 
 sacerdote et pro sanctae uitae meritis sententiam prolaturus 
 remunerationem uexationis huius in praemio diuino intellegis 
 constitutam. Data XIII. Kal. April. Rauennae.

SUBLIMI AC PRAECELSO PATRONO CONSTANTIO SVMMACHUS. Quaecumque 
 subito nullo opinante proueniunt. nec ad culpam 
 iudicis referri possunt et populum rationis ignarum insperata 
 nouitate perturbant.

uir namque religiosus Eulalius quinto 
 decimo Kal. April. urbem me nesciente meridianis horis ingressus 
 est. quem credidi aliquod secum pertulisse praeceptum; 
 uerum eodem die circa uesperum Spolitinus episcopus missis 
 litteris me credidit admonendum, quod sacra ad se manante 
 in urbe diem sanctum paschae iussus sit celebrare. quod

 

 
 
 
 praeceptum ante penitus ignoraui, domine semper illustris et 
 cuncta magnifice meritoque sublimis ac praecelse patrone. 
 quod cum mihi post sancti Eulalii innotuisset aduentum, 
 statim parendum credidi inuictissimi principis imperatis.

uerum 
 cum interiecto die urbem sanctus Achilleus episcopus 
 esset ingressus, commotio extitit populorum, ut ab una parte 
 multitudo armata ferro et telis ad forum militari habitu conueniret. 
 et cum conuocatis proceribus processissem, ut habito 
 tractatu pro quiete urbis populum alloquendo compescerem, 
 primo pauci ad conuentum uenerunt, dein, cum expectaretur 
 sancti Achillei episcopi praesentia, ut quae iussa fuerant 
 publicaret, multitudine resistente uenire non potuit.

et cum 
 ad forum Uespasiani tam ego quam uir spectabilis uicarius 
 perurguente populo fuissemus egressi, ut quietem utriusque 
 partis multitudini suaderemus, subito armati serui telis et 
 saxis, aliquanti etiam ferro, populum partis Eulalii aggressi 
 sunt. qui inermes conuenerant, ut quid praeceptum de episcopo 
 Spolitano esset agnoscerent, quosque ita sauciauerunt 
 qui parati aduersus imparatos uenerant, ut me quoque et 
 uirum spectabilem uicarium crederent appetendos, dum seditioso 
 furore nullam admittunt penitus rationem.

nisi ad liberandos 
 nos diuinitas affuiset egressique per secretiorem partem 
 ictum saxorum et impetum conspiratae multitudinis uitaremus, 
 minime potuissemus euadere. quorum maiorem partem in 
 seruis constat fuisse, ex quibus aliquanti agniti atque tenti 
 sunt audiendi.

unde, quod partium mearum fuit, excellentiae 
 uestrae suggerere properaui, ut certum finem rebus, cognitis 
 quae gesta sunt, magnitudo uestra decernat. cum enim et 
 sanctus Eulalius fuisset ingressus et tertia die secutus esset 
 episcopus Spolitinus nec aliqua ad me data uirtutum

 
 
 
 uestrarum, quae sequerer, praecepta uenissent, perturbatio totius 
 plebis, quae in se et in periculum iudicum saeuiret, exorta 
 est, et nisi celeri responso ante diem uenerabilem paschae 
 quid fieri debeat iusseritis, minantur se populi inuicem pugnaturos, 
 dum de Lateranensi basilica alterutrum se aestimant 
 excludendos. ne quid igitur aduersi (quod sublimitatis uestrae 
 felicitas auertat) eueniat, peto ut euidenti praecepto excludi 
 furiosae contentionis periculosam pertinaciam censeatis. Data 
 X. Kal. April.

Ut certa possimus quaeque cognoscere et factionum auctores 
 fideli nuntio et inspectore non lateant, cancellarium nostrum 
 Uitulum direximus, ut domni inuictissimi principis affatus 
 atque iudicium ad eximietatem tuam uel ad populum celeri 
 festinatione deferret, illudque monemus ut.

quicquid sacris 
 auctoritatibus continetur, nulla temeritate uioletur et, quae 
 praecepta sunt, effectui celeri tradantur instantia. ne augusta 
 clementia, quod nunc agnoscitur distulisse, commota maiestatis 
 suae uigore emendare non differat.

Cum ad sanandum primae perturbationis errorem hoc genus 
 consilii clementia nostra reparandae pacis cupida repperisset, 
 ut, donec de confirmatione urbani sacerdotii sententia procederet 
 absoluta, uterque eorum, quorum causa tumultus antea 
 concreuisset, a sacratissimae urbis conuersatione seiunctus

 

 
 
 
 futuri iudicii expectatione penderet spatio, quo contineretur, 
 alterutri euidenter expresso:

aequo animo dissimulare non 
 possumus praeceptis clementiae nostrae publicum paene bellum 
 quo calcarentur indictum; mouendi eius caput Eulalium, qui 
 iussa transcenderit, extitisse, secundum ordinem praeceptorum 
 paulisper abesse non passum, Symmache parens karissime.

unde sublimitas tua hoc nos statuisse cognoscat, ut et salubris 
 superior ordo praecepti et moderata synodi ordinatio 
 debeat custodiri, quod aliter fieri non posse censemus, nisi 
 Eulalius omnimodis urgueatur, ut omni celeritate ab urbe 
 dis( ce )dens insolenti populo praesens incitamenta non praebeat 
 nec innocentibus causa mortis existat.

cui esse dubium non 
 debebit. si in hac praesumptionis obstinatione durauerit, non 
 solum de statu suo iudicium iam prolatum uerum etiam de 
 salutis discrimine proferendum (culpa enim nullam ueniam 
 iam meretur, quae cum praedicitur non cauetur), nihil ex hoc 
 excusationis habituro, quod se inuitum a plebe asserat retentari.

si qui autem ex numero clericorum communicandum 
 Eulalio iudicio pendente censuerit, pari se sciat sententia esse 
 damnandum; laicos uero, qui post interdictum mansuetudinis 
 nostrae communionem Eulalii putauerint expetendam, honestioris 
 loci poenam proscriptionis. seruos uero capitis esse 
 subituros nec ab hoc periculo dominos exuendos.

primates 
 uero regionum nisi spiritum plebis inconditae domuerint et 
 frenarint. sciant se raptos ultimo iudicio esse subdendos. 
 Spolitinus autem episcopus, sicut dudum fuerat definitum, 
 sanctis paschae diebus ordinem festae sollemnitatis implebit. 
 cui ad celebranda mysteria Lateranensem ecclesiam soli patere 
 decernimus, reliquis qui hoc praesumere uoluerint propulsatis.

 
 
 
 sane si praedictus sacerdos Spolitanae ciuitatis t in loco eius 
 sanctorum mysteriorum ordinem completurus suscipi debeat 
 admonemus.

per omnes uero titulos uel loca, quae conuentu 
 celebri frequentantur, haec quae statuimus proponentur. ut 
 uniuersis liqueat et noluisse nos turbidum aliquid perpetrari 
 et adhuc ut turbata componi debeant opperiri. sciat sane 
 sublimitas tua primiscrinium et reliquum officium, quod tuis 
 actibus obsecundat, non solum grauissimae multae dispendiis 
 affligendum sed et supplicium capitis sortiturum, nisi enixa 
 opera commodata statutis clementiae nostrae praebere maturarit 
 effectum. Data VII. Kal. April. Rauennae.

DOMINO SEMPER ILLUSTRI ET CUNCTA MAGNIFICO MERITOQVE 
 SUBLIMI AC PRAECELSO PATRONO CONSTANTIO SVMMACHUS. Ubi primum 
 sacra domini nostri inuictissimi principis praecepta perlata 
 sunt, statim, ut conuenerat, debitum tribui famulatum.

sed Eulalius ea obstinatione, qua sine praecepto sacro urbem 
 ingressus est, etiam egredi constrictus per omnes potestates 
 pari pertinacia detrectauit. nam uespertinis horis per officium 
 urbanum id quod praeceperat inuictissimus imperator ea die, 
 qua perlatum est, ei innotuisse agnoscitur, domine semper 
 illustrissime et sacratissime, magnifice meritoque sublimis ac

 

 
 
 
 praecelse patrone. quo lecto mandauit se diligentius tractaturum 
 nec tamen instanter admonitus exire curauit.

alia 
 uero die rursus per omnem apparitionem etiam nocturnis horis 
 admonitus collecta multitudine Lateranensem basilicam ausu 
 temerario credidit inuadendam. uerum habito tractatu cum 
 proceribus omnibus officiis destinatis ut pelleretur iniunctum 
 est. nam et uir spectabilis uicarius ad eandem basilicam ire 
 decreuerat, sed primo accedere prae nimio terrore non potuit. 
 ego autem tam corporatis directis quam omni officio ideo 
 illuc ire non potui, ne quis mihi aemulus faceret religionis 
 inuidiam.

tamen salua excellentia uestra irrumpentibus pluribus 
 corporatis et maioribus regionum. qui praeceptis imperialibus 
 seruiunt. de eadem ecclesia fugatus Eulalius de urbe 
 expulsus est atque adiunctis apparitoribus illuc directus, ubi 
 iussus fuerat residere.

mandatum etiam, ut uir religiosus 
 sanctus Achilleus episcopus cum quiete, quae iussa sunt, illo 
 eiecto sine strepitu populi pro sanctorum dierum reuerentia 
 celebraret. nam ad custodiam basilicae Lateranensis apparitores 
 apposui, ne cui alii redderetur. partis quoque Eulalii aliquanti 
 capti sunt clerici seditionis auctores; de quibus quid iubeatur 
 expecto.

et quoniam de his interim, quae gesta sunt, uniuerse 
 uirtutibus uestris credidi suggerendum, quicquid sequentibus? 
 diebus pro quiete urbis, quam uestra felicitas regit, gestum 
 fuerit, singillatim pro rerum fide et ordine melioribus indiciis 
 nuntiabo.

Moderatione praecipua egit nostra serenitas, ne locum possit 
 inuenire praesumptio. ideo enim in iudicio uenerabilium

 

 
 
 
 sacerdotum est dilata cognitio, ut quicquid religio, quicquid ueritas 
 postulabat, absque ulla perturbatione hoc disceptatio tranquilla 
 decerneret.

sed Eulali usui-patione contra sententiam uenerabilis 
 synodi multa illicite commissa fuisse relationis textus 
 edocuit: qui praesentia sua causam furoris populo subministrans 
 totum perire uoluit, quicquid moderatio nostra conseruat. 
 nam cum ordinatione nostra et sententia episcoporum, 
 quorum in synodo maior se multitudo collegerat, consensu 
 etiam partium et professione id fieri definitum esset, ut sciret 
 se specialiter esse damnatum, quicumque ad incitandum populum 
 urbem fuisset ingressus: oblitus sui probauit ex praesenti 
 facto, quale uideatur habuisse principium.

quoniam 
 ergo recte hunc post tot admissa urbe constat esse depulsum, 
 ad quam eum accedere non debere et clementiae nostrae et 
 episcoporum uidetur statuisse iudicium: Bonifatium uenerabilem 
 uirum episcopum, ad cuius moderationem auctoritatem 
 nostram recte censuimus esse iungendam, Symmache parens 
 karissime atque amantissime, sublimitas tua urbem ingredi 
 debere nos statuisse cognoscat, ut sub eius gubernaculis religiosae 
 legis reuerentia moderatione solita compleatur. Data 
 III. Nonas April., accepta VI. Id. April.

Quaecumque deo auctore firmantur, merito diuino pietatis 
 uestrae iudicio proferuntur. nuper namque cum ad me famulum 
 uestrum sacra clementiae uestrae emanasset auctoritas, qua omni 
 ambiguitate summota uenerabilis uiri Bonifati episcopi maiestas 
 uestra sacerdotium roborauit, tam grata uniuersis quae iussa

 

 
 
 
 sunt extiterunt, ut haec et ordo amplissimus et Romanus 
 populus comprobaret, domini imperatores Honori et Theodosi 
 pii felices inclyti triumphatores semper Augusti.

nam cum 
 statuta caelestia per me essent recitata populis et edictis ex 
 more ubique positis publicata, tantus fauor et laetitia totius 
 extitit ciuitatis, ut sibi et religionem redditam et praestitam 
 quietis securitatem omnes gratulatione congrua testarentur.

interiecto itaque biduo urbem supra memoratus uenerabilis 
 episcopus omni occurrente plebe ingressus est, sicut serenitas 
 uestra constituit: officii quoque mei obsequia minime defuerunt. 
 nec iam aliqua dissensio remanet populorum, cum 
 omnes diuino iudicio et maiestatis uestrae acquieuerint uoluntati.

cessantibus igitur studiis unum omnes, quod praecepto 
 dei admoniti statuistis, sentire coeperunt atque acclamationibus, 
 quae subiectae sunt, gaudii sui causas plebs Romana testata 
 est ac serenitati uestrae gratias in dies singulos agere non 
 desistit, quorum prouisio sicut pacem orbis tuetur, ita quietem 
 urbi restituit populoque concordiam.

UICTOR HONORIUS INCLVTUS TRIUMPHATOR SEMPER AUGUSTIS 
 LARGO PROCONSULI. Inter omnes curas nec illa nos minus 
 sollicitant, quae pertinere ad sacerdotium iudicamus. cum 
 enim de confirmando episcopo urbis aeternae controuersia 
 tractaretur atque hi, qui in unum positi erant, episcopi de 
 tanto negotio paucos se aestimarent ad sententiam proferendam, 
 placuerat, sicut sacri apices cucurrerunt, ut ex Africanis uel 
 Gallicanis prouinciis plures episcopi commearent, ea uidelicet

 

 

 

 
 
 
 ratione, (ne > in medio tempore quicquam praesumeretur <in> 
 id quod nostra sententia ordinauerat uel quod statuisse synodi 
 sententia uidebatur.

sed his omnibus despectis Eulalius sola 
 usurpatione moram credidit occupandam. quem, sicut decebat, 
 nostra auctoritate constat expulsum ac sanctum Bonifatium 
 episcopum roboratum.

et quoniam consumptum negotium 
 est, incongruum nostra clementia iudicauit, si episcopi nauigationis 
 uel itineris iniuriam paterentur. unde sciat spectabilitas 
 tua synodum fuisse solutam. admone igitur praemissis sacris 
 affatibus auctoritate tua singulos sacerdotes, ut sciant hanc 
 ordinationem esse seruandam, quae continet, ut quisque in 
 ecclesia sua orationibus uacet, ut conuenit, propter quod causa 
 optimo iudicio iam terminata uideatur. Data sub die VII. 
 Id. April.

DOMINO PARENTI HONORABILI AURELIO EPISCOPO LARGUS. De 
 merito sacerdotis, quem suis deus idoneum probauit, cessauit 
 certamen. sanctum igitur ac uenerabilem uirum Bonifatium 
 urbis Romae episcopum firmauit clementia principalis, cuius 
 electione dudum sanctitatem tuam praecepit acciri, sicut sacri 
 testantur affatus sui cum ueneratione prolati.

oportet igitur 
 populos ecclesiasque tuas festinanter inuisas, cui nauigationis 
 est adempta necessitas. ET ALIA MANU: Incolumem te diuinus 
 fauor praestet annis compluribus, domine pater merito 
 honorabilis.

UICTOR HONORIUS INCLVTUS TRIUMPHATOR SEMPER AUGUSTUS 
 SANCTO AC UENERABILI BONIFATIO PAPAE URBIS AETERNAE. Scripta 
 beatitudinis tuae debita reuerentiae gratulatione suscepimus, 
 omnipotenti deo maximas gratias referentes, quod 
 sanctimoniam tuam post longum incommodum optatae redditam 
 didicimus sanitati, et ideo reuertentibus uenerabilibus

 

 
 
 
 uiris gaudium nostrum sacrorum apicum attestatione signamus

ac petimus, ut cottidianis orationibus apostolatus tuus studium 
 ac uotum suum circa salutem atque imperium nostrum 
 dignetur impendere. illud autem pietati nostrae satis placuisse 
 cognosce. quod sanctimonia tua de ecclesiarum aut 
 populi perturbatione sollicita est, quae ne aliqua ratione possit 
 euenire, satis clementia nostra credidit esse prouisum.

denique 
 praedicante beatitudine tua id ad cunctorum clericorum 
 notitiam uolumus peruenire, ut, si quid forte religioni tuae, 
 quod non optamus, humana sorte contigerit, sciant omnes 
 ab ambitionibus esse cessandum ac, si duo forte contra fas 
 temeritate certantum fuerint ordinati, nullum ex his futurum 
 penitus sacerdotem sed illum solum in sede apostolica 
 permansurum, quem ex numero clericorum noua ordinatione 
 diuinum iudicium et uniuersitatis consensus elegerit.

unde 
 id obseruandum est, ut omnes tranquillam mentem et pacificos 
 animos e serenitatis nostrae admonitione custodiant nec aliquid 
 seditiosis conspirationibus temptare conentur, cum certum sit 
 nulli partium studia profutura.

Quamuis super imagine muliebri nouo exemplo per prouincias 
 circumlata et diffusa per uniuersum orbem obtrectantium 
 fama litteris aliis commonuerim, ut talis facti paenitentia et 
 intermissione propositi rumor aemulus consenescat et, quod 
 in moribus temporum carpat, publica lingua non habeat; 
 quamuis etiam super excidio pereuntis Illyrici pio apud uos 
 prodiderimus affectu esse nobis dolori, cur ista nos detrimenta 
 rei publicae nolueritis agnoscere et aliis potius indicibus quam 
 pietatis uestrae litteris fuerint nuntiata:

tamen ne illud 
 quidem apud serenitatem uestram dissimulare nos fas est, 
 quod in rebus diuinis non sine publici discriminis metu nuperrime 
 contigisse cita semper malorum enuntiatrix fama non 
 tacuit et, ut natura fert hominum, quae ad obtrectandum nouis 
 semper casibus excitatur, oblata occasione carpendi malitiam 
 suam in tempora studio scaeuae loquacitatis exercet.

est 
 enim proditum nuper apud Constantinopolim sacratissimo 
 paschae uenerabilis die, cum omnes paene in eundem locum 
 uicinarum urbium populos religio castigatiore sub praesentia 
 principum ritu celebranda conlegerat, clausas subito catholicas 
 ecclesias, trusos in custodiam sacerdotes, scilicet ut eo potissimum 
 tempore, quo indulgentia principali tristia noxiorum 
 claustra reserantur, piae legis et pacis ministros saeuus carcer 
 includeret, omniaque bellicum in modum turbata mysteria, 
 nonnullos in ipsis ecclesiae sacrariis interemptos tantamque 
 circa altaria uim saeuisse, ut et uenerabiles episcopi in exilium

 
 
 
 truderentur et sanguis humanus, quod dictu nefas est, caelestia 
 sacramenta perfunderet.

his repente compertis turbatos esse 
 nos fateor. quis enim in facinore tam cruento dei omnipotentis 
 non timeret offensam aut quo pacto extra summum Romani 
 orbis omniumque mortalium putaret esse discrimen, cum ipse 
 auctor nostri imperii et rei publicae, quam nobis credidit, 
 gubernator omnipotens deus funestis admodum execrabilibusque 
 commissis crederetur irasci, domini sancti frater neposque 
 Augusti uenerabiles: cum, si quid de causa religionis inter 
 antistites ageretur, episcopale oportuerit esse iudicium? ad 
 illos enim diuinarum rerum interpretatio, ad nos religionis 
 spectat obsequium.

sed esto, sibi de mysticis et catholicis 
 quaestionibus amplius aliquid principalis cura praesumpserit: 
 itane usque ad exilia sacerdotum, usque ad hominum caedes 
 debuit indignatio concitata procedere, ut, ubi castae preces, 
 ubi uota sincera, ubi sacrificia illibata soluuntur, illic se 
 gladius haud facile etiam in iugulum noxiorum destringendus 
 exereret?

rebus denique ipsis docetur, quid super his 
 senserit diuina maiestas. primum quidem hoc praesentis commotionis 
 indicium fuit, atque utinam solum! facit enim 
 humana trepidatio tanti sibi conscia perpetrati, ut grauius 
 aliquid (quod auertat omnipotens deus) post terribilis ultionis 
 experimenta metuamus: audio ecclesiam sacrosanctam, tot 
 imperatorum opibus expolitam, pretiosis cultibus nobilem, 
 tanta supplicantium principum .. flagrasse et illud Constantinopolitanae 
 urbis unicum lumen in fauillas dilapsum deo non 
 uetante fumasse (exsecrari enim uidetur inquinata mysteria 
 et auertisse oculos ab eo loco, quem iam sanguis infecerat, 
 ne obsecrare quis pietatem caelestem sub cruentis posset 
 altaribus), aedificia quoque diuina non minore splendore 
 nobilia ex concitatione saeuientis incendii flamma se latius

 
 
 
 effundente consumpta et, quae publicam faciem elaborata 
 maioribus nostris ornamenta decorabant, uelut quodam urbis 
 funere concremata..

haec ego quamuis crebris iniuriis lacessitus 
 tacere debuerim nec coniunctissimum fratrem regnique 
 consortes tam fideliter admonere, tamen necessitudinem sanguinis 
 stimulo taciti doloris anteferens hortor ac suadeo, 
 ut haec, si fieri potest, emendatis in posterum moribus 
 corrigantur ac diuina iracundia, quantum re proditur, excitata 
 uotorum sedulitate placetur. accipite a me summum simplicitatis 
 indicium: idcirco hoc clementiae uestrae insinuandum 
 putaui, ne me uelut gratulationis occultae faceret apud 
 quemquam taciturnitas ipsa suspectum neue quis crederet me 
 talibus factis praebere consensum et, qui saepe ne acciderent 
 commonuerim, postea quam commissa sunt non dolerem. nam 
 quis esse possit expers doloris, qui se meminit Christianum, 
 tantam subito perturbationem religionis inductam, ut omnem 
 catholicae fidei statum necesse sit fluctuare?

erat inter episcopos 
 causa, quae collato tractatoque consilio deberet absolui; 
 missi ad sacerdotes urbis aeternae atque Italiae utraque ex 
 parte legati; expectabatur ex omnium auctoritate sententia 
 informatura regulam disciplinae (integrum nempe esse debuerat 
 neque quicquam nouari, dum definitio deliberata procederet): 
 cum interea mirum quoddam praecipitium festinationis exarsit, 
 ut non expectatis litteris sacerdotum, qui fuerant mutua 
 partium legatione consulti. non examinatis rebus in exilium 
 truderentur antistites animaduersioni prius dediti quam sententiam 
 iudicii episcopalis experti. denique quam inmatura illa 
 damnatio fuerit, res probauit; namque hi, quorum expectabatur 
 auctoritas, pacifica Iohanni episcopo communione permissa 
 sanciendam concordiam censuerunt nec quemquam putarunt

 
 
 
 ante iudicium consortio repellendum.

quid nunc aliud superest, 
 quam ut catholicam fidem schismata in diuersum dissociata 
 dilacerent, quam ut haereses communioni semper inimicae 
 ex tanta gestarum rerum uarietate nascantur, ut iam populo 
 paene non debeat imputari, si forte in dissonas partes sectarum 
 diuersitate discedat, cum ex auctoritate publica discordiarum 
 materies sit praemissa et fomes quidam nutriendae seditionis 
 animatus ?

quod ne in magnam aliquam generis humani 
 perniciem recrudescat, uota facienda sunt, ut ad humanas 
 prolapsiones patiens deus rem male gestam prosperet ac 
 secundet. nam, quantum in nobis est, possumus timere, quod 
 gestum est: quantum ad pietatem semper placabilis dei, non 
 erit meriti impunitas indulta sed ueniae.

Nisi clementiae nostrae circa serenitatem tuam fides simplex 
 esset et gratia plenae concordiae, confido etiam quod commoda 
 rationibus meis esse possent haec, quae nunc agi dicuntur 
 in partibus tranquillitatis tuae: catholicae legis turbatio atque 
 conuulsio. quid enim tam optandum possit t ei, si quis esset 
 inimicus, quam aduersus ecclesias dei, hoc est aduersus deum 
 ipsum, te aliqua moliri et, ubi error excusabilis non est, ibi 
 uelle peccare?

sed quoniam serenitati nostrae et m deum 
 religio maior quam <ut eum> uiolari et ab inimicisimo quoque 
 optabile nobis arbitremur, et circa serenissimam iuuentutem 
 tuam tam arta nostri cura, tam sedula est, ut recte facta

 
 
 
 magis nos sua quam errata delectent: idcirco perennitatem 
 tuam credidimus commonendam, ut introspecta ratione numinis 
 summi et maiestatis ipsius considerata potentia, quid agere 
 debeas, sollicita mente perpendas.

audio enim (nam fama 
 non patitur occultari, praesertim quod agatur in populos) 
 nouis clementiae tuae edictis ecclesiis catholicis uim illatam 
 fuisse, obsideri in basilicis sacerdotes, multam esse propositam, 
 poenam capitis adiectam et legem sanctissimam sub nomine 
 nescio cuius legis euerti. hoc quam graue sit, poteris intueri. 
 si dei magnitudinem uolueris cogitare. erubesco, si 
 quam crediderit serenitas tua astruere uellem rationem et 
 dei agere causam. quid enim, si hoc solum esset? si enim 
 iam per tot saecula coalita et confirmata mutares, paruamne 
 excitare discordiam uidereris? ipsis humanis legibus in hac 
 mortalitate habet nostra reuerentiam consuetudo et in re 
 iam uetusta atque usitata aliquid nouum fecisse reprehensio 
 est.

Italia omnis atque Africa hoc sacramento credunt; hac 
 fide gloriantur Gallia, Aquitania, omnis Hispania, Roma ipsa 
 uenerabilis, cuius etiam in hac parte principatus est, quod 
 deum sicut sequi uoluit agnouit. confitebor ipse (quod non 
 sine maerore dictum est): solum dissentiebat Illyricum. 
 utinam quod errasset non extaret exemplum! utinam illud 
 incolume Arrianae legis Mursinense oppidum permaneret et 
 non ad iudicium quondam erroris miseri concidisset, ut, quia 
 ipsos erudisset auctores, praecipua irati numinis ultione 
 procumberet! periculose, mihi crede, diuina temptantur.

uenerabilis memoriae diuus Ualentinianus, pater clementiae 
 tuae, hac fide fideliter imperauit. nihil ille attingere uoluit, 
 quod bene constitutum uidebat. hi certe sub eodem episcopi 
 iam fuerunt: quae tanta mutatio, ut, qui antea sacerdotes,

 
 
 
 nunc sacrilegi iudicentur? isdem certe praeceptis, isdem 
 sacramentis dicati eadem fide credunt, qua ante crediderunt.

an putat uenerabilis mihi serenitas tua conceptam semel in 
 animis hominum religionem, quam deus ipse constituit, posse 
 conuelli? quantae ex hoc discordiae excitabuntur? quanta 
 contentio oborietur? quam crebrae et pestiferae seditiones? 
 quanta et quam peruenientia ad deum uota iustorum, cum 
 inter Christianos, quod dictu sit nefas, quaedam persecutionis 
 imago nascatur?

uideris, in quam partem hanc sedulitatem 
 nostram interpreteris; nullo certe maiore genere curam meam 
 circa clementiam tuam probare f te posse, quam si te horter, 
 ut desinas: puto enim recognoscas, quod nemo hoc suaderet 
 inimicus. haec amabiliter a nobis dicta esse opto ut intellegas.

spero quod credas. unde aequum admodum est, ne sancto 
 numini dicata conuellas, Italiam omnem et uenerabilem 
 Romam ceterasque prouincias suis ecclesiis, suis sacerdotibus 
 reddas neque te medius interseras, cum fas sit iustius, qui 
 a catholica ecclesia Arrianorum interpretatione discesserint, 
 errorem suum uera religione mutare quam recte sentientibus 
 suam inmittere prauitatem.

AUGUSTUS SIRICIO PARENTI. Accepimus litteras sanctitatis tuae, 
 quae nobis fuere gratissimae quaeque plane et nomini sacerdotis 
 et dignitati urbis splendidissimae conuenirent. fidei 
 uero catholicae, de qua clementiam nostram consulere uoluisti, 
 quo maius circa me et speciale iudicium diuinitatis experior, 
 hoc me confiteor curam habere maiorem. qui uidelicet et ad 
 imperium ab ipso statim salutari fonte conscenderim et cui

 

 
 
 
 in omnibus semper conatibus atque successibus deus fautor 
 affuerit cuiusque hodie et, ut spero, perpetuo protector et 
 custos esse dignetur, pater karissime. ceterum de Agroecio.

quem indebite ad presbyterii gradum conscendisse commemoras, 
 quid religioni nostrae catholicae possum praestare reuerentius, 
 quam ut de hoc ipso, cuiuscemodi esse uideatur, catholici 
 iudicent sacerdotes? quorum conuentum ex oportunitate omnium, 
 uel qui intra Gallias uel qui intra quinque prouincias commorantur, 
 in qua elegerint urbe constituam, ut isdem residentibus 
 et cognoscentibus, quid habeat consuetudo, quid legis 
 sit, iudicetur. haec enim, quae libris sunt asserenda et 
 maiorum nostrorum religiosissimis constitutis, ipsi possunt 
 melius astruere, qui norunt.

ceterum id nobis animi et 
 uoluntatis esse profitemur, ut fides catholica procul omni 
 dissensione summota concordantibus uniuersis sacerdotibus 
 et unanimiter deo seruientibus illaesa et inuiolabilis perseueret. 
 nam noster aduentus ita inquinata aliqua et sceleratorum 
 labe polluta deprehendit et repperit, ut, nisi nostra prouisio 
 atque medicina, quae ex dei summi timore ueniebat, his opem 
 celeriter attulisset, ingens profecto diuulsio atque perditio 
 fuisset exorta, ut uix sananda postea uitia concreuissent.

ceterum quid adhuc proxime proditum sit Manichaeos sceleris 
 admittere, non argumentis neque suspicionibus dubiis uel 
 incertis sed ipsorum confessione inter iudicia prolatis malo 
 ex gestis ipsis tua sanctitas quam ex nostro ore cognoscat, 
 quia huiuscemodi non modo factu turpia uerum etiam foeda 
 dictu proloqui sine rubore non possumus. ET MANU IMPERA- 
 TORIS: Diuinitas te seruet per multos annos.

DILECTISSTMIS FRATRIBUS AURELIO ALVPIO AUGUSTINO EUODIO ET 
 POSSIDIO INNOCENTIUS. Fraternitatis uestrae litteras plenas 
 fide totoque religionis catholicae uigore formatas t ambobus 
 missis conciliis per fratrem et coepiscopum nostrum Iulium 
 pergrato suscepimus animo, quod earum tenor omnisque contextio 
 in consideratione cottidianae gratiae dei et in eorum 
 correctione, qui contra sentiunt, integra ratione consistit, ut 
 et illis omnem tollere possit errorem et idoneo dato quouis 
 nostrae legis exemplo, quem sequi debeant, dignum possit 
 praebere doctorem.

sed de his iam satis, ut opinor, supra 
 diximus, cum uestris relationibus respondentes rescripsimus,

 
 
 
 quid uel de illorum perfidia uel de uestra sententia sentiremus. 
 sed subinde contra eos suppetit et suppeditat, quod dicatur, 
 nec potest aliquando deesse, quod uincat, cum tam miserum 
 impiumque sit, quod nostrae fidei uirtute et ipsa plenius 
 ueritate uincatur. qui enim omnem uitae spem respuit atque 
 contempsit, inimica damnabilique cor suum disputatione confundens, 
 cum credit nihil esse, quod a deo accipiat, nec 
 aliquid superesse, quod petat ad sanandum se: qui sibi hoc 
 abstulit. ulterius quid reliquit?

si ergo sunt aliqui, quos 
 in sui defensionem peruersitas tanta deuinxit, qui huic se 
 dogmati dedant atque coniungant, sperantes hoc ad catholicam 
 pertinere doctrinam, quod abhorrens longius et penitus adprobatur 
 aduersum, infectis illorum et monitis et uerbis, ut 
 laberentur, inducti, quatenus ad rectum uiae tramitem redeant, 
 festinabunt, ne diutius mentem obsidens uelut eorum sensibus 
 pastus error inuadat.

nam si Pelagius, quocumque restitit loco, 
 eorum animos, qui facile uel simpliciter crederent disputanti, 
 hac adfirmatione decepit, seu hic illi in urbe sunt (quod nescientes 
 nec manifestare possumus nec negare, cum, etsi sint, 
 lateant nec aliquando audeant uel illum praedicantem illa 
 defendere uel talia aliquo nostrum praesente iactare et in 
 tanta populi multitudine nec deprehendi aliquis facile nec 
 alicubi possit agnosci) siue in quouis terrarum loco degant, 
 dei nostri misericordia gratiaque credimus quod facile corrigantur 
 audita eius damnatione, qui fuerit pertinax et resistens

 
 
 
 huius dogmatis auctor inuentus.\' nec interest, ubi isti fuerint, 
 dum, ubicumque inueniri potuerint, sint sanandi.

nobis 
 tamen nec persuaderi potest eum esse purgatum, quamuis 
 et ad nos a nescio quibus laicis sint gesta perlata, quibus 
 ille auditum se crederet et absolutum. quae utrum uera sint. 
 dubitamus, quod sub nulla illius concilii prosecutione uenerunt 
 nec eorum aliquas suscepimus de hac re litteras, apud 
 quos istius rei iste praestitit causas. quod si de sua ille 
 potuisset purgatione confidere, hoc magis credimus quod 
 egisset, quod multo uerius esse poterat, ut illos cogeret epistolis 
 suis, qui diiudicauerant, indicare.

uerum cum sint aliqua 
 in ipsis posita gestis, quae obiecta partim ille uitando suppressit, 
 partim multa in se uerba retorquendo tota obscuritate 
 confudit, aliqua magis falsis argumentis quam uera ratione, 
 ut ad tempus poterat uideri, purgauit negando alia, alia falsa 
 interpretatione uertendo.

sed utinam, quod optandum magis 
 est, iam se ille ad ueram catholicae fidei uiam ab illo sui 
 tramitis errore conuertat, ut cupiat uelitque purgari, considerans 
 cottidianam dei gratiam adiutoriumque cognoscens, ut uideatur, 
 uerum et adprobetur ab omnibus manifesta ratione correctus, 
 non gestorum indicio sed ad catholicam fidem corde conuerso! 
 unde non possumus illorum nec adprobare nec culpare iudicium, 
 cum nesciamus, utrum uera sint gesta aut, si uera sunt, illum

 
 
 
 constet magis subterfugisse quam se tota ueritate purgasse.

qui si confidit nouitque non nostra dignum esse damnatione, 
 quod dicit, aut iam hoc totum se refutasse, quod dixerat, non 
 a nobis acciri sed ipse debet potius festinare, ut possit absolui: 
 nam si adhuc taliter sentit, quando se nostro iudicio 
 quibusuis accitus litteris, cum sciat damnandum esse, committit?

quod si arcessendus esset, ab his melius fieret, qui 
 magis proximi et non longo terrarum spatio uidentur esse 
 disiuncti. sed non deerit cura, si medicinae praebeat ille materiam; 
 potest enim damnare, quae senserat, ac datis litteris 
 erroris sui, ut regressum ad nos decet, ueniam postulare, 
 fratres karissimi.

librum sane, qui eius esse diceretur, nobis 
 a uestra caritate transmissum euoluimus: in quo multa contra 
 dei gratiam legimus esse conscripta, multa blasphema et nihil, 
 quod placeret, nihil, quod non penitus displiceret a quouis 
 damnandum atque calcandum, cuius similia, nisi qui ista 
 scripserat, nemo alter in mentem reciperet atque sentiret.

nam hoc loco latius de lege disputare uelut coram posito 
 repugnantique Pelagio necessarium esse non duximus, cum 
 uobiscum totam scientibus parique nobiscum adsensione gaudentibus 
 conloquamur. tunc enim melius haec exempla ponuntur, 
 quando cum his, quos harum constat rerum imprudentes 
 esse, tractamus: nam de naturae possibilitate et de libero 
 arbitrio et de omni dei gratia cottidiana cui non sit recte

 

 
 
 
 sentienti uberrimum disputare?

anathemet ergo ista, quae 
 sensit, ut illi, qui eius sermonibus fuerant praeceptisque conlapsi, 
 quid tandem habeat fides uera, cognoscant; facilius 
 enim reuocari poterunt, cum ista a suo senserint auctore 
 damnari. quod si ille pertinaciter in hac uoluerit impietate 
 perstare, agendum est, quatenus uel his possit subueniri, 
 quos non suus sed huius magis error induxit, ne et illis haec 
 medicina pereat, cum iste talem non admittit nec postulat 
 curam. ET ALIA MANU: Deus uos incolomes custodiat, fratres 
 karissimi. Data VI. Kal. Febr. post cons. Theodosii Aug. 
 et Iunii Quarti Palladii u. c.

DILECTISSIMO FILIO HIERONVMO PRESBVTERO INNOCENTIUS. Numquam 
 boni aliquid contentionem fecisse in ecclesia testatur 
 apostolus et ideo haereticorum correptiones primas fieri iubet 
 magis quam diuturna duci conlatione. quae regula dum neglegenter 
 aspicitur, malum non uitatur, quod cauendum est, 
 sed augetur.

tamen quoniam dolor gemitusque tuus ita uiscera 
 quatit nostra, ut non * * tractandi consulendique sit,

 

 

 
 
 
 primum constantiae tuae adloquor fidem. pro ueritate quisque 
 iniuria aut, ut dicis, periculo percelletur, quia expectet beatitudinem, 
 multis saepe narrasti et tuarum te praedicationum 
 bene memorem commonemus.

item excitati tanta malorum 
 scena arripere auctoritatem sedis apostolicae ad omne comprimendum 
 nefas festinauimus, sed, in quem insurgeremus, 
 nec nomine appellatum legimus nec criminis aliqua ratione 
 taxatum. quod ergo possumus, condolemus.

si deposueris 
 autem apertam manifestamque in homines aliquos accusationem, 
 aut iudices conpetentes tribuam aut, si aliquid urgentius 
 sollicitiusque nobis fieri potest, non retardabo, fili dilectissime.

tamen episcopo fratri meo Iohanni scripsi, ut circumspectius 
 agat, ne quid circa ecclesiam sibi creditam adhuc tale aliquid 
 fiat, quale prouidere et propellere ne accidat etiam ipsi sit et 
 postea molestissimum.

DILECTISSIMO FRATRI IOHANNI INNOCENTIUS. Direptiones, 
 caedes, incendia, omne facinus extremae dementiae generosissimae 
 sanctae uirgines Eustochium et Paula deplorauerunt in 
 locis ecclesiae tuae perpetrasse diabolum; nomen enim hominis 
 causamque reticuerunt.

quod etsi ambiguum non sit a quo 

 

 

 

 
 
 
 commissum, oportuit tamen custodiam germanitatem tuam 
 gregis illius sollicitius prouidere, ne quid huiusmodi oriretur, 
 quod cum aliorum periculo tuam lacessit neglegentiam.

adice: 
 gregem domini et tales agnas incendio armis et persecutionibus? 
 nudas, debiles, post suorum caedes et mortes uix uiuere audiuimus: 
 nihil mouet pietatem illam sacerdotii tui de tanta 
 diaboli in te atque in tuos potestate admissa? in te inquam: 
 prorsus enim sacerdotis grauitatem condemnat tantum nefas 
 in ecclesia fuisse completum. ubi prouisiones tuae? ubi certe, 
 si casus euenerant, auxilia uel consolationes, cum plus se 
 adhuc metuere dicant quam conqueruntur esse perpessas?

altius censerem, si essent aliquid de hac re mecum apertius 
 collocutae. uide. frater, antiqui hostis insidias et spiritu boni 
 rectoris peruigila, ut haec, quae ad nos opinione magis quam 
 accusatione manifesta delata sunt, uel corrigantur uel retundantur, 
 ne ius ecclesiasticum de labefactatis causas eum, qui 
 non defenderit, praestare conpellat.

DILECTISSIMO FRATRI AURELIO INNOCENTIUS. Piissimum iter 
 ad nos perueniendi tuas affectiones bene conpresbyter noster 
 credidit Hieronymus.

conpatimur gregis nostri membro et, 
 quod faciendum duximus uel facere potuimus, sumus uelociter 
 executi. germanitas tua, frater karissime, citius litteras memorato 
 reddere festinet.

ZOSIMUS AURELIO ET UNIUERSIS EPISCOPIS PER AFRICAM CON- 
 STITUTIS DILECTISSIMIS FRATRIBUS IN DOMINO SALUTEM. Magnum 
 pondus examinis magna desiderant. ut non sit rebus 
 ipsis, quae geruntur, inferior libra iudicii. his accedit apostolicae 
 sedis auctoritas, cui in honorem beatissimi Petri patrum 
 decreta peculiarem quandam sanxere reuerentiam. orandum 
 igitur et incessanter orandum, ut continua gratia perennique 
 adiutorio dei pax ex hoc fonte in totum orbem fidei et 
 catholicae sanctitatis nullis nebulis interfuscata mittatur. 
 caritas enim, quae, sicut scriptum est, deus est, perfecta 
 plenitudinis abundantia gratulatur, cum si quid uel suspicionis 
 habuerit fidei intentionis t sollicita uel in longum producta 
 contentio f aut emendatione corrigitur.

Caelestius presbyter 
 nostro se ingessit examini expetens ea. quae de se apostolicae 
 sedi aliter quam oportuit essent inculcata, purgari. et licet 
 - multae occupationes maioribus uinculis ecclesiasticorum negotiorum 
 curam nostram sollicitudinemque distraherent, tamen ne 
 fraternitatis uestrae de aduentu ac discussione praedicti 
 diutius penderet expectatio, posthabitis omnibus die cognitionis 
 resedimus in sancti Clementis basilica, qui inbutus beati Petri

 

 

 
 
 
 apostoli disciplinis tali magistro ueteres emendasset errores 
 tantosque profectus habuisset, ut fidem, quam didicerat ac 
 docuerat, etiam martyrio consecraret: scilicet ut ad salutiferam 
 castigationem tanti sacerdotis auctoritas praesenti cognitioni 
 esset exemplo.

omnia igitur, quae prius fuerant acta, discussimus, 
 sicut gestorum huic epistolae cohaerentium instructione 
 discetis, et intromisso Caelestio libellum eius, quem dederat, 
 fecimus recitari. nec hoc contenti, utrum haec, quae scripsisset, 
 corde loqueretur an labiis, saepenumero explorauimus, 
 cum de occultis animarum solius dei nostri possit esse iudicium, 
 cui non tantum cogitata sed et cogitanda iam praesto 
 sunt. quid uoces eius teneant. conpendiosius duximus a 
 sanctitate uestra legenda cognosci.

unum sane mouit nos, ut 
 cum in praesenti ibi Caelestium habueritis, nihil liquido 
 iudicatum sit: ad litteras Herotis et Lazari post relatio est 
 destinata. equidem hoc feruore fidei praefestinatum esse 
 promptissimum est. sed cum de his interrogaretur, adseruit 
 nullum sibi de talibus contentionibus umquam cum antedictis 
 fuisse sermonem nec ante sibi, quam de se scriberent, uisu 
 fuisse compertos; Lazarum sane in transitu cognitum, Herotem 
 uero etiam satisfactione interposita, quod secus de ignoto et 
 absente sensisset, cum gratia recessisse.

tam caduco ac nullo 
 fundamine criminationis ignotae procul dubio e re fuit, ut 
 < de > persona talium, quae tam uentosa et leuis extiterat. 
 quaereretur, si saltem illis loci sui ratio uitaeque constaret, 
 ut fides absentibus in absentes debuerit adhiberi, tantumque 
 pondus in litteris eorum, ut auctoritatem testimonii mererentur: 
 patuit hos inobseruatis plebe cleroque contradicente ignotos

 
 
 
 alienigenas ordinationibus intra Gallias sacerdotia uindicasse. 
 quibus se ipsi propria abdicauere sententia, nosque, licet et 
 alia, tum eorum de se paenitudinem et confessionem secuti, 
 sacerdotali eos loco et omni communione summouinus. satis 
 urget, causam a talibus processisse per litteras in absentis 
 eius accusationem, qui se praesens tuetur, qui exponit fidem, 
 qui prouocat accusantem.

numquam piguit in melius retorsisse 
 iudicium. adulescens et sancti spiritus executor, qui 
 Susannam seniorum falsitate damnatam inuenit innocentem: 
 reducitur a supplicio casta per puerum, quae per grandaeuos 
 fingitur impudica. non ergo omni, sicut cautum est, spiritui 
 credendum sed diu appensius examinandum est, praesertim. 
 de fide hominis, ubi status eius et uita perpetua est.

nec 
 Salomonem fefellit in puerperii rixa ueritatis indago: non 
 enim statim duabus feminis inter se iurgantibus uni pignus 
 addixit sed ibi arbiter fidem cunctabundus inuenit, ubi uerae 
 pietatis intellexit affectum. perquam rarum sit, ut longa et 
 castigata cunctatio non ad ueri cubile perueniat. optimae 
 mentis indicium est praua difficilius credere, nam plerumque, 
 quorum de se bonae confessioni pigrius adhibetur fides, in 
 illius erroris abruptum necessitate coguntur et inremediabile 
 uulnus efficitur, quod desperatur sanari.

unde in praesenti 
 causa nihil praecox immaturumque censuimus sed innotescere 
 sanctitati uestrae super absoluta Caelesti fide nostrum examen. 
 cui etiam prior libellus ab eo intra Africam < datus >

 

 
 
 
 testimonio apud uos esse debuisset nec inexploratis famaque 
 iactatis tam facile crederetur. quare intra secundum mensem 
 aut ueniant, qui praesentem redarguant aliter sentire quam 
 libellis et professione contexuit, aut nihil post haec tam 
 aperta et manifesta, quae protulit. dubii sanctitas uestra 
 resedisse cognoscat.

ipse sane Caelestius et quicumque in 
 tempore ex diuersis regionibus aderant sacerdotes admoniti 
 has tendiculas quaestionum et inepta certamina, quae non 
 aedificant sed magis destruunt, ex illa curiositatis contagione 
 profluere, dum unusquisque ingenio suo et intemperanti 
 eloquentia supra scripta abutitur, cum in hoc etiam magnorum 
 uirorum nonnunquam cum ipsis auctoribus scripta periclitantur 
 post multam temporis miseriam interpretantis arbitrio, ut diuine 
 profectum sit ex multiloquio non euitari peccatum et sanctus 
 Dauid merito postularet circumstantiam labiis suis orique custodiam.

caritatem uestram tam apostolicae sedis auctoritate 
 quam mutua amoris affectione commoneo. utinam ingenia 
 nostra sanctarum omnium scripturarum, quae secundum traditionem 
 patrum atque maiorum receptae sunt, praeceptis obseruationibusque 
 sufficiant! quid illic non abundans, quid non 
 dei spiritu et uocibus plenum sit? nisi libet unumquemque 
 plus sibi credere suoque de se uti iudicio. Data t

 

 
 
 
 exemplaria auctorum habita, Honorio Aug. XT. et Fl. Constantio 
 conss .

Posteaquam 
 a nobis Caelestius presbyter auditus est et, quid de 
 fide sentiret, euidenter expressit eademque, quae in libello 
 contulerat, repetitis crebro professionibus roborauit (de cuius 
 nomine plenius ad dilectionem uestram scripta direximus): 
 ecce epistolam Hierosolymitani episcopi Prayli, qui in locum 
 quondam sancti lohannis episcopus est ordinatus, accepimus.

qui causae Pelagi enixius adstipulator interuenit. litteras quoque 
 suas idem Pelagius purgationem tenentes abundantissimas 
 misit, quibus et professionis suae fidem, quid sequeretur 
 quidue damnaret, sine aliquo fuco, ut cessarent totius interpretationis 
 insidiae, cumulauit.

harum recitatio publica fuit: 
 omnia quidem paria et eodem sensu sententiisque formata, 
 quae Caelestius ante protulerat, continebant. utinam ullus 
 uestrum, dilectissimi fratres, recitationi litterarum interesse 
 potuisset! quod sanctorum uirorum, qui aderant, gaudium 
 fuit? quae admiratio singulorum? uix fletu quidam et lacrimis 
 temperabant tales etiam absolutae fidei infamari potuisse. 
 estne ullus locus, in quo dei gratia uel adiutorium praetermissum 
 sit? quod quisquis potest praeter eandem uel mente 
 concipere, ne ille illi se poenae sententiaeque subiecit, quae 
 de sancto spiritu lata est, quod neque hic neque in futuro uenia 
 uel remissione donetur?

uideo et hunc Pelagium Herote et 

 

 

 
 
 
 Lazaro scribentibus infamari: itane, fratres dilectissimi, ad 
 aures uestras, qui sint isti turbines ecclesiae uel procellae, 
 nec opinione peruenit? ita uos latuit uita hominum atque 
 damnatio? et quamquam specialis illos apostolicae sedis 
 auctoritas omni communione submouerit, discite et in hac 
 epistola licet strictim hominum mores.

uetus Lazaro consuetudo 
 est innocentiam criminandi: per multa concilia in 
 sanctum Brictium, coepiscopum nostrum Turonicae ciuitatis, 
 diabolicus accusator inuentus est; a Proculo Massiliensi in 
 synodo Taurini oppidi sententiam calumniatoris excepit. ab 
 eodem Proculo fit post multos annos sacerdos tyrannici iudicii: 
 defensore ciuitatis Aquensium, cum contrairet, adflicto in 
 ipsum penetrale et sacerdotale solium sanguine innocentis 
 paene respersum inrupit stetitque in eo hactenus umbra sacerdotii, 
 donec tyranno imago staret imperii. quo loco post internecionem 
 patroni sponte se exuit et propria cessione damnauit.

de Herote uero similia omnia: idem tyrannus patronus, 
 caedes. turbae. presbyterorum contradicentium uincla atque 
 custodiae et totius ciuitatis addictio, similis paenitentia de 
 abdicatione sacerdotii. mirum est, si isti laicum uirum ad 
 bonam frugem longa erga deum seruitute nitentem falsis 
 litteris percellere uoluerunt, qui in fratres et coepiscopos 
 tanta machinati sunt, qui tot tempestates ecclesiae reddiderunt?

non decet episcopalem auctoritatem et praecipue 
 prudentiam uestram ad leuium susurronum scripta pendere. 
 ecce Pelagius Caelestiusque apostolicae sedi in litteris suis 
 et confessionibus praesto sunt: ubi Heros, ubi Lazarus, erubescenda 
 factis et tot damnationibus nomina? ubi illi adulescentes,

 
 
 
 id est Timasius et Iacobus, qui scripta quaedam, ut asserebatur, 
 * » ? uos conicite. si, qui talia in sede apostolica confitentur, 
 illa quae de isdem a prauis ac leuibus auctoribus et 
 dubio rumore iactata sunt, oporteat credi.

amate pacem, 
 diligite caritatem, studete concordiam! nam scriptum est; 
 diliges proximum tuum tamquam te ipsum. qui 
 magis alter alteri proximi sumus, quam omnes, qui in Christo 
 unum esse debemus. non omnis qui aures nostras uentus ingreditur, 
 nuntius ueri est ideoque animo praesule et in excubiis 
 constituto- semper opus est, ne totum famae, totum 
 testibus liceat.

recensete sacras litteras et diuina tabularia: 
 maximam partem falsi testes occupauere, ubi sanctorum aut 
 accusationem aut pericula reperimus. (maximam> dico? immo 
 totam, cum in ipsum dominum nostrum saluatorem, totius 
 mundi hostiam et pontificem salutarem, falsi testes insurrexerunt, 
 qui se eius blasphemiam audisse confingerent. aestimate, 
 quid iam possit praeterire fallaciam, quae in deum 
 fidei, immo in ipsam fidem ac ueritatem peiuriis impetum 
 fecit.

haec ideo scripsimus, ut de cetero, si qui absentes 
 minusque noti de quolibet talia ex libidine mentientur, fixi 
 sint pedes uestri aduersus arietem fraudulentiae. unde et 
 lucernam pedibus suis et lumen semitis uir tantus 
 exorat, scilicet ne inter fallaces tenebras sint caeca nobis et 
 errabunda uestigia. et in euangelio: numquid lex nostra

 

 
 
 
 iudicat hominem, nisi ab ipso audierit prius et 
 cognouerit?

et iam in ueteri testamento: non credes 
 auditui uano et non consenties cum iniquo fieri 
 testis iniustus, et ne forte multitudini detrahentium ante 
 examinationem iudicii crederetur, addidit dicens: non eris 
 cum pluribus in malitia et non accipies per illos 
 peccatum. et iterum alibi: priusquam interroges, ne 
 uituperes quemquam, et cum interrogaueris, corripe 
 iuste, et iterum: quae uiderint oculi tui, 
 loquere.

et in actibus apostolorum aduersus principes sacerdotum 
 et seniores Iudaeorum postulantes absentis apostoli 
 Pauli damnationem iustissimam sententiam gentilis Festus 
 tribunus protulit, quam conuenit etiam nos in facile credentium 
 obicere uerecundiam, dicens: non est consuetudo 
 Romanis damnare aliquem hominem, priusquam 
 is, qui accusatur, praesentes habeat accusatores 
 locumque defenden diaccipiatad abluenda crimina. 
 si hanc igitur moderationem in extra saeptum fidei nostrae 
 positus tenuit, onerat sacerdotalem pudorem inclinatior credulitas 
 de absentibus in absentes: quotus enim quisque inmunis 
 inuenietur a uulnere, si ad omnem ferientis ictum credulum 
 pectus aperitur?

doceat nos terrena moderatio, quae saecularibus 
 arbitriis et causis primum de ipsis iudicibus eligendis 
 repudiandisque sit. et quanta cunctatio, quot interpositae 
 dilationes? quotiens adhibita comperendinatio et iam sub ipso 
 fine certaminis ampliata iudicia? cum innocenti reo confugitur

 

 
 
 
 ad mare et transmarina documenta, ut fides, quae in praesenti 
 plerumque artioribus strangulatur angustiis, saltem 
 eminus ueniat. haec omnia mentior nisi in patrocinium tuendae 
 innocentiae reperta sunt. tolerabilius est enim innocentem 
 quemlibet tardius inueniri quam cito pro nocente damnari.

graue fuit Lazaro et Heroti litterarum suarum pedisequos 
 esse. an nesciebant dilectionem uestram ad sedem apostolicam 
 relaturam? huc certe si<ne> calumniae compendio nauigassent! 
 ubi de episcopatu ambiendo agitur, maria terraeque lustrantur 
 nec ulla suffragia praetermittuntur; ubi uero innocentium fama 
 percellitur, otiosi et delicati, siue accusatores siue testes 
 (utrumque enim in fallentibus nomen infame est), in cubilibus 
 ac lectulis suis litteris abutuntur et totam Africam uniuersamque 
 tranquillitatem catholicae serenitatis innubilant ad. 
 libidinem suam duae pestes. ante tribunal Christi omnes 
 stabimus, nemo illic abesse poterit nec dei usquam, cuius 
 inmensitas omnibus locis ac rebus interuenit, declinare iudicium.

si deo nostro cordi fuit propter oues perditas uerbum 
 carnem fieri et ex domino formam seruientis inducere, ut diu 
 interceptam redderet libertatem, sit nobis gaudium eos, quos 
 falsi indices criminabantur, agnoscere a nostro corpore et catholica 
 caritate numquam fuisse diuulsos. certe hoc. quod 
 uestra expectatio desiderabat, eluxit, ut damnanda damnarent 
 et sequenda sequerentur.

si pater familias reditu fili gratulabatur, 
 qui mortuus fuerat et reuixit, perierat et 
 inuentus est, et iubet in usum eius stolam mundam, hoc 
 est insig<ne> candidae mentis, afferri et uitulum saginatum. 
 quantum hoc uberior exultatio est fidei nec mortuos esse nec

 

 
 
 
 perisse, de quibus falsa uulgata sunt?

misimus igitur ad 
 dilectionem uestram exemplaria scripturarum, quas Pelagius 
 misit, quorum lectionem non ambigimus parem uobis in 
 domino de absoluta eius fide esse laetitiam. Dat. XI. Kal. 
 Octobr.



Beatitudinis tuae institiam obsecro, domine Zosime papa 
 uenerabilis. Numquam fides uera turbatur et maxime in 
 ecclesia apostolica, in qua prauae fidei doctores ut deprehenduntur 
 facile ita ueraciter puniuntur, ut moriatur in illis, si 
 se corrigunt, quod male conceperant et deterius pepererant, 
 et in illis * * uera fides, quam apostoli docuerunt et Romana 
 cum omnibus catholicae fidei doctoribus tenet ecclesia.

quod 
 si, ut ceteri auctores haereseos, qui iam dudum ab apostolica 
 sede uel a patribus iudicati et extra sinum matris catholicae 
 ecclesiae effecti perpetua morte perierunt, etiam hi, qui nunc 
 deprehensi sunt uel deprehenduntur, in perfidia sua permanent, 
 spiritali gladio, quo interimantur, tradantur: ut nunc Pelagius 
 Caelestiusque, qui a beatae memoriae praecessore tuae beatitudinis 
 papa Innocentio, si rectam respuant fidem et in sua 
 peruersa doctrina perdurent, damnati sunt.

cuius sententiam 
 secuta beatitudo tua Caelestio, cum a sede apostolica audiretur, 
 inter cetera praecepit his uerbis: \'damnas ergo illa

 

 
 
 
 omnia, quae in libello Paulini continentur, hoc est de quaestionibus?\' 
 et alio loco: \'cognouisti, quales litteras dederit sedes 
 ad fratres et coepiscopos nostros Africanae prouinciae?\' et 
 adiectum est: damnas illa omnia, quae damnauimus, et tenes, 
 quae tenemus?\' et iterum: (illa omnia damnas, quae iactata 
 sunt de nomine tuo?\' et iterum: \'uel ea, quae in libello suo 
 exposuit Paulinus?

\' et cum me diceret posse ex his, quae 
 illi obiecta sunt, haereticum adprobari, sancto repletus spiritu 
 apostolica auctoritate respuisti et repressisti insanientis et 
 calumniantis uerba huiusmodi proferendo sententiam, qua ipse 
 catholicus adprobarer, illum, si sanari uellet, curares; quae 
 huiusmodi est: \'nolim nos circuitu ducas; damna ista omnia. 
 quae tibi obiecta a Paulino siue per famam iactata sunt?\' 
 cui non sufficeret ista sententia?

quis hanc tam salubrem, 
 tam amplectibilem, tam piam respueret alius, nisi qui a fide 
 deuius est? et ille, qui superius professus fuerat se, quaecumque 
 illi obiecta fuerant, si contra fidem iudicares, esse damnaturum, 
 audit \'damna!1 et non solum non damnat sed ad 
 iniuriam tantae sedis contendit. unde iam non ignorat ecclesia 
 Romana reum suum, qui tam audaci spiritu ausus est contradicere 
 et non damnare, quae beatitudo tua damnari decreuit, 
 ego tamen deo et Christo domino nostro gratias ago.

qui 
 ecclesiae suae causam ita agi uoluit, ut sedes apostolica, a 
 qua oportuit ore duorum pontificum suorum haeresim condemnari, 
 et ea damnanda praeceperit, quae a me Caelestio 
 fuerant obiecta, cuius ego non damnationem sed correctionem 
 semper optaui et opto.

cui nunc iam non mecum sed cum 
 uniuersa dei ecclesia causa est, sicut data ad beatitudinem 
 tuam Afrorum episcoporum scripta testantur, cum contra 
 apostoli sententiam uenire nititur negando originale peccatum, 
 quod in omnes homines pertransiit et usque in finem

 

 
 
 
 mundi tenet hereditatem Adae illius, qui primus peccauit; 
 quod in infantibus nisi per sacramentum baptismi dimittatur, 
 uitam aeternam et regnum caelorum habere non possunt.

contra quem etiam magister suus litigat Pelagius, quia ille 
 ea ipsa damnauit in iudicio orientali, quae iste in sedis 
 apostolicae coeto conatur astruere. habet aduersum se et 
 ueteres ecclesiarum doctores catholicos plurimos, orientales 
 occidentales, meridianae partis atque septentrionalis, qui in 
 libris suis illum de originali peccato, si sanari desiderat, possint 
 docere; habet beatum Cyprianum martyrem, beatum Ambrosium 
 confessorem, Gregorium Nazianzenum, beatum papam 
 Innocentium; habet, etiam nunc qui in corpore siti conluctentur 
 illi, si tamen se tanto certamini habilem iudicat, aut certe 
 quos sequi debeat, si uult magis recta discere quam praua 
 docere; habet, quod primum est, beatitudinem tuam, cuius 
 illum oportuerat oboedire sententiae, cum audiret \'damna!*; 
 habet postremo ipsos lactantes, quibus misereri debeat, si sibi 
 non uult, quibus, ut uerbis martyris utar, non propria sed 
 aliena dimittuntur peccata.

unde oro beatum apostolatum 
 tuum, ut hunc meum libellum suscipi iubeas, quo 
 gratiam referam tantae sedi et sententiis iustissimis pro parte 
 mea latis. quem idcirco direxi, quia me, licet sermone, Basiliscus 
 subdiaconus a tua beatitudine cum gestis sedis apostolicae 
 directus Carthagine conuenit quarto Nonas Nouembris 
 die, ut adessem ad apostolicam sedem et tuae iudicio sanctitatis, 
 ad quam me fugisse suggestum est, nec defuturum fore 
 promitterem, si aduersum me et non pro me fuisset lata

sententia, ubi tunc ideo nihil agere potui, quia is, qui ad

 

 
 
 
 sedem apostolicam prouocauerat, defuit, quem oportuerat 
 utique merita suae appellationis astruere, maxime cum nihil 
 agente appellatore secundum etiam humanas leges superior 
 est semper ille, qui uicit. quid enim iam mea intererat, ut 
 etiam apud uestram reuerentiam prauae eius doctrinae astipulator 
 existerem, de quo congaudere possem, si damnatis his, 
 quae illi a me obiecta fuerant, sicut apostolicae sedis iudicium 
 roborauit, meruisset iam absolui, ne prius se ordinari quam 
 purgari pateretur?

sed uulpecula fraudibus fuit semper 
 studens; ingenium suum mutare nescit. non se credidit posse 
 deprehendi, quoniam confidentiam semper in foueis habet, in 
 quibus demersum caput conscientiae suae nititur occultare. 
 quod iam diutius latere non potuit sed manifestius publicatum 
 spiritali per tuam beatitudinem gladio resecatur, ne amplius 
 ferinis dentibus grex domini secetur in partes, quem pastor 
 bonus sollicita et peruigili cautela custodis.

hunc autem 
 libellum direxi beatitudini tuae per Marcellinum subdiaconum 
 ecclesiae Carthaginensis. Data VI. Id. Nouembr.

DOMINO UENERABILI ET IN CHRISTI CARITATE SUSCIPIENDO SANCTO 
 FRATRI XVSTO PRESBVTERO AUGUSTINUS IN DOMINO SALUTEM. Ex

 

 

 
 
 
 quo Hipponem litterae benignitatis tuae per sanctum fratrem 
 nostrum Firmum presbyterum directae me absente uenerunt, 
 postea quam illas cum remeassem quamuis iam inde profecto 
 earum perlatore legere potui. haec prima eademque gratissima 
 rescribendi occurrit occasio per dilectissimum filium nostrum 
 Albinum acolitum.

quod autem. quibus simul scripsisti, 
 tunc non eramus simul. ideo factum est. ut singulorum 
 singulas, non unam amborum epistolam sumeres. a me 
 quippe digressus est perlator huius per uenerabilem fratrem 
 et coepiscopum meum Alypium, qui tuae sanctitati alia 
 rescriberet, transiturus; ad quem etiam ipsas, quas ego legeram, 
 litteras tuas ipse portauit.

quae nos quanta laetitia 
 perfuderint, quid homo nitatur loqui, quod non potest eloqui? 
 quia nec te ipsum satis nosse arbitror, sed nobis crede 
 quantum boni feceris talia nobis scripta mittendo. sicut enim 
 tu testis es animi tui, ita nos nostui, quemadmodum sit affectus 
 illarum sinceritate luculentissima litterarum.

si enim 
 breuissimam epistolam tuam, quam de hac ipsa re ad beatissimum 
 senem Aurelium per Leonem acolitum direxisti, exultanti 
 alacritate descripsimus et quibus poteramus magno studio 
 legebamus, ubi nobis exposuisti, quid de illo perniciosissimo 
 dogmate uel quid contra de gratia dei, quam pusillis magnisque 
 largitur, cui est illud inimicissimum, sentias: quanto nos putas 
 ista prolixiora scripta exultatione legisse uel cura ut legantur, 
 quibus ualuimus, aliis optulisse atque adhuc, quibus ualemus, 
 onere?

quid enim gratius legi uel audiri potest quam gratiae 
 dei tam pura defensio aduersus inimicos eius et ore eius, qui 
 eorundem inimicorum magni momenti patronus antea iactabatur? 
 aut unde uberius deo debemus agere gratias, quam quod eius 
 sic defenditur gratia ab eis, quibus datur, aduersus eos, quibus

 
 
 
 non datur uel ingratum est quod datur? quia ut eis gratum 
 sit occulto et iusto iudicio dei non datur.

quapropter, domine 
 uenerabilis et in Christi gratia suscipiende sancte frater, 
 quamuis optime facias, cum de hac re scribis ad fratres, 
 apud quos se illi de tua solent efferre amicitia, tamen haec 
 cura maior tibi restat, ut non solum salubri seueritate plectantur, 
 qui errorem illum Christiano nomini infestissimum 
 audent garrire liberius,

sed etiam hi diligentissime caueantur 
 uigilantia pastorali propter infirmiores et simpliciores dominicas 
 oues, qui eum, pressius quidem ac timidius, sed tamen insusurrare 
 non cessant, penetrantes domos, sicuti ait apostolus, 
 et cetera quae sequuntur exercitata impietate facientes. ET 
 RELIQVUS.

In Christo gratias egi, quod

 

 

 

 

 
 
 
 beatitudinis tuae dulciora melle epistolaris officii eloquia promerui, 
 quod percutienti retinnire dignatus es, domine sancte omnique 
 honore colende beatissime papa. unde quaeso, ut libenter meae 
 paruitatis suscipere sermonem digneris, ut libertatem, quam 
 in fide Christi habere uidemur, superbiam non reputes.

Alexandrina 
 sedes, ex quo Christi nomen uniuerso orbi innotuit, 
 prae ceteras prouincias Italiae semper Christi glutino cohaesisse 
 cognoscitur: quomodo nunc, cum beatae memoriae 
 Innocentius haeresim Pelagianam Caelestianamque cum suis 
 capitibus condemnauerit, cunctis eos abicientibus Orientalibus 
 Alexandrina sola ecclesia in communionem recepit, quae sola 
 et prima inter conprouinciales suos tales refutare debuerit?

sed ille est pestifer, de quo sanctitudini tuae ante annum 
 scripseram, signifer et confoederatus eorum, Ualerianus uentrilocus, 
 qui gulae operam praebens, quicquid otiosum suae 
 adulationis inuenerit ibi, sanctos et fidelissimos nuntiat. sed 
 ne illum liberum putet tua beatitudo: seruus est Ariminensis 
 possessionis inlustrissimi Ualeri comitis, quem propter reuerentiam 
 tui amoris repetendum a te fleri interim siluimus.

magis 
 orare pro nobis dignare et tales a consortio abicere, scriptum 
 recordatus prophetae: sanctas carnes ligatas in pallio sacerdotis 
 <qui tangit>cum polluta non sanctificet, a polluto ipsae

 

 
 
 
 minantur; quae lex est interrogatio sacerdotum. sed dare 
 ueniam dignaberis meae audaciae paruitatis, ut supra ante 
 rogaui. incolumem beatitudinem tuam meique memorem inuiolabilis 
 trinitas tueri dignetur, sancte papa.

ZOSIMUS AURELIO ET CETERIS QVI IN CONCILIO CARTHAGINENSI 
 ADFUERUNT DILECTISSIMIS FRATRIBUS IN DOMINO SALUTEM. Quamuis 
 patrum traditio apostolicae sedi auctoritatem tantam 
 tribuerit, ut de eius iudicio disceptare nullus auderet, idque 
 per canones semper regulasque seruauerit et currens adhuc 
 suis legibus ecclesiastica disciplina Petri nomini, a quo ipsa 
 quoque descendit, reuerentiam quam debet exsoluat

(tantam 
 enim huic apostolo canonica antiquitas per sententias omnium 
 uoluit esse potentiam ex ipsa quoque Christi dei nostri promissione. 
 ut et ligata solueret et soluta uinciret, < et > par 
 potestatis data conditio in eos, qui sedis hereditatem ipso 
 adnuente meruissent; habet enim ille cum omnium ecclesiarum 
 tum huius maxime, ubi sederat. curam nec patitur aliquid 
 priuilegii sustineri aut aliqua titubare aura sententiae, cui ipse 
 sui nominis firma et nullis labentia motibus constituit fundamenta 
 et, quae sine suo periculo temere nullus incessat) —

cum ergo tantae auctoritatis et Petrus caput sit et sequentia 
 omnium maiorum statuta firmauerint. ut iam humanis diuinisque 
 legibus disciplinisque omnibus finiretur Romanam ecclesiam,

cuius locum regeret, ipsius quoque potestatem nominis optinere 
 (non latet uos sed nostis, fratres carissimi et, quemadmodum 
 sacerdotes, scire debetis): tamen, cum nobis tantum esset 
 auctoritatis, ut nullus de nostra possit retractare sententia, 
 nihil egimus, quod non ad uestram notitiam nostris ultro 
 litteris referremus, dantes hoc fraternitati et in commune 
 consulentes, non quia quid deberet fieri nesciremus aut faceremus 
 aliquid, quod contra utilitatem ecclesiae ueniens displiceret, 
 sed pariter uobiscum uoluimus habere tractatum de 
 illo, qui apud uos, sicut ipsi per litteras dicitis, fuerat accusatus 
 et ad nostram, qui se assereret innocentem, non refugiens 
 iudicium ex appellatione pristina uenerat sedem, accusatores 
 suos ultro deposcens et, quae in se crimina per rumorem 
 falso dicebat inlata, condemnans.

omnem eius petitionem 
 prioribus litteris, quas uobis misimus, putamus ac nouimus 
 explicatam satisque illis scriptis, quae ad illa rescripseratis, 
 credidimus esse responsum: sed post missae per Marcellinum 
 subdiaconum uestrum epistolae omne uolumen uoluimus. quo 
 aliquando perlecto ita totum litterarum conprehendistis textum, 
 quasi nos Caelestio commodauerimus in omnibus fidem uerbisque 
 eius non discussis ad omnem, ut ita dicam, syllabam 
 praebuerimus adsensum.

numquam temere, quae sunt diu 
 tractanda, finiuntur nec sine magna deliberatione statuendum 
 est, quod summo debet disceptari iudicio. idcirco nouerit 
 uestra fraternitas nihil nos, postquam illa uobis scripsimus 
 uel litteras uestras accepimus, immutasse sed in eodem cuncta 
 reliquisse statu, in quo dudum fuerant, cum hoc nostris litteris 
 uestrae indicauimus sanctitati, ut illa, quae a uobis ad

 
 
 
 nos missa erat, obtestatio seruaretur. ET SCBSCRIPTIO: Bene 
 ualete, fratres. Dat. XV. Kal. April. Honorio Aug. XII cons. 
 Accept. III Kal. Maias.

LEO EPISCOPUS LEONI AUGUSTO. Si gloriosum pietatis uestrae 
 in fidei defensione propositum tanta prosequi laude cupiamus, 
 quanta rerum ipsarum magnitudo deposcit, inueniemur impares 
 in actione gratiarum, si nostri tantum oris angustiis uniuersalis 
 ecclesiae gaudia celebremus. sed dignius illius remuneratio 
 uestris actibus meritisque seruabitur, in cuius causa et 
 speciali excellitis animo et optato triumphatis euentu gloriae.

sciat igitur clementia uestra omnes ecclesias dei cum laude 
 uestra exultare pariter et laetari, quod ab Alexandrinae ecclesiae 
 iugo improbus parricida depulsus est et populus dei, 
 cui praedo nefarius incubabat, in antiquam fidei libertatem 
 reductus potest iam in salutis uiam fidelium sacerdotum 
 praedicatione reuocari, cum uideat omne seminarium uenenorum 
 in ipso auctore proiectum.

nunc ergo, quia haec constanti 
 proposito et magna mente peregistis, consummato operi fidei 
 illud adiungite, ut de catholico ciuitatis illius praesule. quod 
 deo placeat, decernatis, qui nulla damnatae totiens impietatis 
 sit infectus aspergi<ne>, ne fortasse tectum uulnus sub specie 
 obductae cicatricis increscat et plebs Christiana, quae uobis

 

 
 
 
 agentibus aperte ab haereticorum peruersitate liberata est, 
 letalibus iterum obnoxia sit uenenis.

uides autem, uenerabilis 
 imperator, et euidenter agnoscis, quod in persona, de 
 cuius abscisione agitur, non sola est fidei integritas intuenda. 
 quae etiamsi ullis correctionibus professionibusque purgari et 
 in integrum ualeret qualibet conditione restitui, nequaquam 
 tamen, quae sceleste cruenteque commissa sunt, possint probabilium 
 uerborum protestationibus aboleri, quia in pontifice 
 dei ac maxime tantae ecclesiae sacerdote non sufficit sonus 
 linguae et sermo labiorum et nihil prodest, si deus uoce 
 praedicatur et mens in impietate conuincitur.

de talibus 
 enim per apostolum sanctus spiritus loquitur: habentes 
 speciem pietatis, uirtutem autem eius abnegantes, 
 et iterum alibi: deum profitentur se scire, factis 
 autem negant. unde cum in omni ecclesiae membro et integrae 
 fidei ueritas et bonorum operum plenitudo quaeratur, 
 quanto magis in summo pontifice debent utraque praecellere. 
 quia alterum sine altero non potest cum Christi corpore habere 
 compagem?

nec necesse est nunc omnia, quae Timotheum 
 exsecrabilem faciunt, enarrare, cum copiose atque manifeste 
 in totius mundi notitiam, quae per ipsum ac propter ipsum 
 sunt gesta, processerint et, si quid ab incomposito uulgo 
 contra iustitiam perpetratum est, in huius omnia uerticem 
 confluant, cuius desideriis manus furentium seruierunt.

unde 
 si etiam in professione fidei nihil hic neglegat, nihil fallat, 
 aptissimum gloriae uestrae est ab hoc appetitu illum prorsus 
 excludere, quia in tantae urbis antistite uniuersae ecclesiae

 

 
 
 
 decet sancta exultatione gaudere, ut uera pax domini non 
 solum praedicatione fidei sed etiam morum clarificetur exemplo. 
 Data XV. Kalendarum <Iuliarum> Magno et Apollonio 
 conss. Per Filoxenum agentem in rebus.

Dilectionis tuae litteris et fratrum coepiscoporumque nostrorum 
 Domitiani et Geminiani sermone cognoui Timotheum, 
 postquam ecclesia Alexandrinae ciuitatis expulsus est. Constantinopolim 
 nonnullis hoc fidei aduersariis agentibus uenire 
 permissum, ut, quantum datur intellegi, quia uniuersorum 
 domini sacerdotum sententiis coartatur. inuitus saltem ad 
 catholicum se dogma conuertat et. tamquam propter hanc 
 tantummodo causam uideatur eiectus, haereticae peruersitatis 
 errore damnato doctrinae apostolicae, ut ad Alexandrinam 
 redeat, adquiescat. cum illi, etiamsi catholicus probaretur, 
 hoc uehementer obsistat, quod uiuente episcopo tantae sedis 
 inuasor est et auctor apparuit inauditae crudelitatis ammissae.

et ideo dilectio tua sollicitudine, qua claret, eniti et elaborare 
 debebit, ne cum tam nefario homine sermo aliquis priuatim 
 uel publice misceatur neue sub specie correctionis eius quorundam 
 conuentu praebeatur occasio, ne redeundi integram 
 capiat libertatem. de quo iam edictis suis princeps Christianissimus 
 iudicauit.

omni igitur labore et circumspectione 
 peruigili unitati ecclesiasticae profuturus enitere, frater carissime, 
 ut spes suffragatoribus ipsius adimatur et Alexandrinis 
 ex clero suo catholicus episcopus secundum morem ueterem

 

 
 
 
 per orthodoxos Aegyptios consecretur, quia parricida ille non 
 alias a suis defensoribus deseritur, nisi Alexandrina ecclesia, 
 quae patrum honori et suae restituenda est libertati, rectorem 
 sanandis omnibus, quae male gesta sunt, probatissimum 
 fuerit consecuta. Dat. XV. Kalendarum Iul. Magno et 
 Apollonio conss. Per Filoxenum agentem in rebus.

LEO EPISCOPUS TIMOTHEO EPISCOPO CATHOLICO ALEXANDRINAE 
 ECCLESIAE. Euidenter apparet sub apostolicae splendore sententiae, 
 quoniam diligentibus deum omnia cooperantur 
 in bonum, et diuinae dispensatione pietatis, ubi excipiuntur 
 aduersa, ibi donantur et prospera.

quod Alexandrinae 
 ecclesiae experimenta demonstrant, in qua multos sibi 
 patien<tiae> thesauros humilium molestia et tolerantia congregauit, 
 quia iuxta est dominus his, qui tribulato sunt 
 corde, et humiles spiritu saluabit, glorificata in 
 omnibus incliti principis fide, per quem dextera domini 
 fecit uirtutem, ne in throno beatorum patrum antichristi 
 diutius sederet opprobrium; cuius impietas nemini magis 
 quam sibi nocuit, quia etsi aliquos ad societatem facinoris 
 impulit, se tamen inexpiabiliter cruentauit.

unde de eo, 
 quod instinctu fidei in fraternitate tua cleri et plebis atque 
 omnium fidelium egit electio, uniuersam mecum ecclesiam 
 domini gaudere rescribo utque hoc benignitas diuinae pietatis 
 multiplicata gratia confirmet, exopto, ita ipsi per omnia tua 
 deuotione famulante, ut etiam eos, qui ueritati aliquatenus.

 

 

 
 
 
 restiterunt, reconciliandos deo per ecclesiae preces instanter 
 adquiras et sacramento catholicae fidei, cuius soliditas nullam 
 diuisionem recipit, sollicitus rector adiungas, illum imitatus 
 uerum piumque pastorem, qui animam suam posuit pro ouibus 
 suis et errantem unam ouem non flagellis cohercuit sed 
 ad ouile proprium suis humeris reportauit.

agat ergo 
 dilectio tua, frater karissime, ne uel Nestoriani dogmatis uel 
 Eutychiani erroris ullum in dei populo possit uestigium 
 reperiri, quia nemo potest fundamentum ponere 
 praeter id quod positum est, quod est Christus 
 Iesus, qui uniuersum mundum non reconciliaret deo 
 patri, nisi per fidei regenerationem omnes in nostrae carnis 
 ueritate susciperet.

cum ergo scribendi opoitunitates, 
 quibus fraternitas tua utatur, exstiterint, sicut necessarie et 
 ex more fecisti, <ut> per filios nostros Danihelem presbyterum 
 et Timotheum diaconum ordinationis tuae ad nos 
 scripta dirigeres, ita omni tempore in hoc officio perseueret 
 et de prouectibus pacis saepe, quantum fieri potest, sollicitudini 
 nostrae mittantur indicia, ut per alterna colloquia 
 sentiamus, quia caritas dei diffusa est in cordibus 
 nostris per spiritum sanctum, qui datus estnobis. 
 Data XV. Kal. Septbr. Magno et Apollonio consulibus.

LEO EPISCOPUS PRESBVTERIS ET DIACONIBUS ECCLESIAE ALEXANDRINAE DILECTISSIMIS FILIIS IN DOMINO SALUTEM. Gaudeo 
 exultanter in domino de piissimo, quem inter uos habetis, 
 affectu, dum, sicut scripta uestra manifestant, et pastor gregem

 

 

 
 
 
 et grex ostenditur amare pastorem.

solliciti ergo in 
 inuicem, sicut apostolus ait, seruare unitatem spiritus 
 in uinculo pacis properate ad fructum uestrae peruenire 
 patientiae. quid enim dignius aut uelle potestis aut 
 agere, quam ut auxiliante dei gratia gloriosissimi principis 
 fide ad profectum solidissimae pacis utamini remota procul 
 ea bestia, quae uineam plantationis dominicae, sicut psalmus 
 propheticus canit, singulari feritate uastabat?

quia ergo 
 in ouili dominico nec furum iam insidiae nec latronum 
 timentur incursus, redeat uniuersitas uestra in concordiam et 
 magisterio spiritus sancti illa in omnibus unitas expetatur, 
 propter quam dicit apostolus: non quaerens, quod mihi 
 utile est, sed quod multis, ut salui fiant. id ipsum 
 dicant et sentiant omnes, nulla sint sensuum disputationumque 
 certamina: quod usque ad catholicos praesules in Alexandrina 
 ecclesia discipuli ueritatis didicerunt atque docuerunt, eadem 
 a cunctis fidelibus confessione promatur, quia uarietatem 
 ueritas, quae est simplex atque una, non recipit.

si quos 
 autem cuiuslibet ordinis Christianos impia haereticorum conturbauere 
 mendacia, ad satisfactionis remedia prouocate et 
 in spiritu mansuetudinis cum benignitate corripite, quia, sicut 
 ait beatus apostolus Petrus, non tardat dominus promissum 
 sed patienter agit propter uos, nolens 
 aliquos perire sed omnes ad paenitentiam conuerti. 
 agendum ergo est, ne difficultas ueniae curationem 
 faciat tardiorem. Data XV. Kal. Sept. Magno et Apollonio 
 conss.

LEO EPISCOPUS THEOPHILO IOHANJFL ATHANASIO ABRAHAE DA- 
 NIHELI IOHAE PAPHNUTIO MUSAEO PANULUIO ET PETRO EPISCOPIS 
 AEGVPTIIS. Litteris fraternitatis uestrae, quas ad me filii 
 nostri Danihel presbyter et Timotheus diaconus detulerunt, 
 cognouisse me gaudeo, quod gloriosi et uenerandi principis 
 fides propheticis et euangelicis unita doctrinis ad sanctos et 
 deo placitos dispositionum suarum peruenit effectus, ut 
 cruentissimo Alexandrinae ecclesiae peruasore deiecto et in 
 longinquiora translato dignum sua gubernatione rectorem 
 totius ciuitatis me<re>retur electio, ad cuius uos consecrationem 
 nullus ambitus traheret, nulla seditio impelleret, nulla iniquitas 
 incitaret, sed in medio constitutae meritum sanctitatis 
 eum cunctis non dubitaret praeponere. quem sibi uniuersitas 
 cuperet praesidere.

unde reddita populis Christianis dei 
 pace gaudentes commendamus uobis inuicem uestri operis 
 dignitatem, ut religiose per omnia ordinatus antistes fraterno 
 se iuuari experiatur adsensu et ad abolenda scandala, quae 
 error haereticus exitarat, cooperatione uestra gaudeat adiuuari.

extruso enim, qui imitator diaboli fuit et in ueritate 
 non stetit male utens specie peruasi honoris et nominis, 
 congruit, ut Alexandrina ecclesia eum ueneretur et diligat, 
 quem et probitate morum et integritate catholicae fidei dignum 
 tanto sacerdotio comprobauit. cui mutuae caritatis plenum 
 animi nostri praebemus adfectum cohortantes, fratres 
 karissimi, et fiducialiter exigentes, ut in praedicatione uerbi, 
 in eruditione praecepti illam formam custodiatis caritatis, 
 sine qua nullae possunt prodesse uirtutes.

quod autem 

 

 
 
 
 fratri et coepiscopo nostro Timotheo de reuocandis his, qui 
 a ueritatis itinere deuiantes inconsultius se ferociusque gesserunt, 
 scriptum esse cognoscitis, dilectio quoque uestra ad 
 curam suam intellegat pertinere, ut quia late sese pestilens 
 illa aegritudo diffudit, ubique omnibus eadem adhibeatur 
 medicina uulneribus: ut per diligentiam pastoralem in cunctis 
 ecclesiis domini ouile reparetur et per sollicitudinem caritatis 
 atque doctrinae omnes Christi oues unum sentiant habere 
 pastorem. Dat. XV. Kal. Septemb. Magno et Apollonio 
 consulibus.

ZENONI AUGUSTO SIMPLICIUS EPISCOPUS. Cuperem quidem, 
 quantum ad meae spectat deuotionis arbitrium, qua principes 
 Christianos iugi ueneratione suspicio, debita pietati uestrae 
 continuis officia deferre colloquiis. sed cum ad huius intentionis 
 augmentum etiam sacrae cura religionis accedat, ratio 
 mihi negotii potioris incumbit, ut simul honorificentiam uobis 
 prona mente persoluam et causas fidei fidenter insinuem, 
 quia me ad utrumque uel dicata trahit clementiae uestrae 
 semper affectio uel respectus ordinis mei et apostolici moderaminis 
 sollicitudo compellit.

functus igitur, gloriosissime 
 ac clementissime fili imperator Auguste, munere salutandi,

 

 
 
 
 quae in ecclesiis Orientis per haereticorum latrocinia recidiua 
 rursus dicuntur scandala concitari;, nec debeo silere nec possum. 
 nam sicut in meam notitiam feruentium pro fide catholica 
 detulerunt scripta monachorum, comperi Timotheum parricidam, 
 qui Aegyptiae pridem uastator ecclesiae in morem 
 Cain, ut. lectio diuina testatur, eiectus a facie dei, hoc est 
 ab ecclesiae dignitate seclusus, et tamquam per deserta uagus 
 sceleratae conscientiae diu tormenta passurus in exilium 
 proprii erroris abductus est, resumptis pristini furoris incendiis 
 conflasse nihilominus agmina perditorum et Alexandrinae 
 urbis ecclesiam, quam sacerdotali prius sanguine cruentauit, 
 ipsum denuo nunc cruentum depulsione legitimi peruasisse 
 pontificis,

ut cui illa relegationis humilitas inicere debuerit 
 ex his, quae impie gesserat, aculeum paenitendi, nutriendae 
 potius otia praebuisse uideatur atrocioris insaniae. quo procul 
 dubio Cain ipso longe detestabilior adprobatur: ille siquidem 
 a perpetrato semel facinore damnatus abstinuit, hic proficit 
 ad crimina maiora post poenam.

nec eo tamen scelerum 
 fine contentus Constantinopolitanam insuper urbem recti semper 
 dogmatis amore flagrantem, ne quid intemeratum populator 
 humanae salutis omitteret, fertur audacter ingressus et a 
 suae consortibus prauitatis libenter audisse soli Christo debitam 
 uocem, qua plane non in nomine domini uenire 
 benedictus sed diuini culminis usurpator euidenter

 

 
 
 
 monstratus est antichristus.

qui cum etiam a communione catholica 
 tam laudabiliter esset exclusus, per quorundam priuatas 
 domos respersis humano sanguine manibus non diuina 
 sacrificia sed sacrilegia celebrasse memoratur. in quo utique 
 non eius est firmata susceptio sed consciorum diuulgata proditio 
 cum eodem de illa iniquitatis sede, nisi resipiscant, 
 omnimodis casurorum, quam sicut diabolus pater eius altissimo 
 similem se faciens aeternam sibi perfidus construere 
 non desinit ad ruinam.

haec, uenerabilis imperator, cum 
 horreat animus uel a tanto gladiatore fuisse temptata, maximo 
 tamen, fateor, stupore detineor sub uestrae pietatis 
 aspectibus potuisse committi. quis enim deuotam semper deo 
 clementiae uestrae mentem et orthodoxis deditam regulis aut 
 ignoret aut ambigat? quippe qui supernae dispositione prouidentiae, 
 sicut pro utilitate publica augustae memoriae 
 Marciani pariter et Leonis eruditi uirtutibus, sic eorum sitis 
 etiam ad catholicam ueritatem sensibus instituti nec cuiquam 
 omnino sit dubium pietatem tuam illorum fidei esse sequacem, 
 quorum es successor imperii.

quae cum de uestrae tranquillitatis 
 animo certa ab omnibus teneantur et fixa, absit, 
 ut temporibus uestris diuini cultus integritas et antiquitus 
 roborata fidei catholicae putetur interpolanda sinceritas. respicite 
 quaeso ad diuina beneficia et, quae sint uobis conlata, 
 perpendite atque, ut haec prospera ualeant permanere, propitiandum 
 esse censete auctorem muneris, non laedendum. 
 inter quaslibet enim occupationes publicas a religioso principe 
 magnopere procurandum est, quod eius protegit principatum, 
 et praeferenda cunctis rebus est caelestis obseruantiae

 
 
 
 titudo, sine qua recte nulla consistunt.

suppetunt affatim 
 clementiae tuae, si in palatii sui requiri mandet arcus, 
 cum nostrorum coeuntia definitione maiorum documenta copiosa. 
 neque enim conscientiam uestram latere credendum est, quae 
 per cunctas prouincias Orientis ex ipsa imperii uestri arce 
 diffusa sunt, illa scilicet, quae uel ad augustae memoriae 
 Marciani nihilominus et Leonis uel ad Calchedonensis concilii 
 beatae recordationis prodecessor meus Leo consulta direxit et 
 quibus ita plene atque dilucide sacramentum dominicae incarnationis 
 exposuit, ut non modo catholicus sed nec Christianus 
 quidem ualeat nuncupari, quisquis illic redemptionis 
 suae causas non euidenter agnoscat. certe ut facilius uobis 
 necessaria non desit instructio, earundem exemplaria litterarum 
 ad fratrem et coepiscopum meum Acacium misi uestris sensibus 
 offerenda.

haec igitur pietas tua si recensere dignetur 
 uel quae totius Orientis episcopi de huius praedicationis 
 consensione rescripserint, aspiciet profecto et examinata diligenter 
 et ueraciter promulgata atque ideo pestiferae falsitatis 
 ambagibus nequaquam debere pulsari, quia reuera, quae de 
 scripturarum fonte purissimo sincera perspicuaque manarunt, 
 nullis agitari nebulosae uersutiae poterunt argumentis. perstat 
 enim in successoribus suis haec eadem apostolicae norma 
 doctrinae, cui dominus curam totius ouilis iniunxit, cui se 
 usque in finem saeculi minime defuturum, cui portas inferi 
 numquam praeualituras esse promisit, cuius sententia quae

 

 
 
 
 ligarentur in terris, solui testatus est non posse nec caelo.

quapropter clementiam uestram, cui mea uice propensius 
 frater et coepiscopus meus Acacius supplicabit, precor atque 
 obsecro, ut imitatores facti tantorum et talium praecessorum 
 nefandae praesumptionis operarios catholico pectore respuentes 
 regia censeatis potestate cohiberi. quisquis aliud, sicut praedixit 
 apostolus, praeterquam accepimus seminare molitur, 
 anathema sit. nullus ad aures uestras perniciosis mentibus 
 subripiendi pandatur accessus, nulla retractandi quippiam de 
 ueteribus constitutis fiducia concedatur, quia, sicut saepius 
 iterandum est, quod apostolicis manibus cum ecclesiae uniuersalis 
 adsensu acie meruit euangelicae falcis abscidi, uigorem 
 sumere non potest renascendi nec in dominicae uitis fructiuam 
 ualet redire propaginem, quod igni deputatum constat aeterno. 
 sic haeresum denique machinamenta cunctarum ecclesiasticis 
 prostrata decretis numquam sinuntur oppugnationis elisa 
 reparare certamina.

ante omnia autem quaeso, ut beati Marci 
 euangelistae sedes (Alexandrinam loquor ecclesiam) a cruentissimi 
 praedonis incubatione liberata catholico reformetur antistiti 
 libertatemque suam pariter recipiat et quietem. at uero 
 improbus parricida, qui diuinis simul reus est legibus et 
 humanis, reductus eodem, quo iure fuerat ante detrusus, ab

 

 
 
 
 innocentium nece retrahatur animarum; procul a regno pietatis 
 uestrae funesti capitis uenena discedant, quae quoniam salutiferae 
 praedicationis auribus obturatis medicantia uerba capere 
 nequiuerunt, ab humani conuentus abducta pernicie in uirulentiae 
 suae congrua solitudine contabescant.

quo magis ac 
 magis pietatem tuam beati Petri apostoli uoce qualiscumque 
 sedis eius minister obtestor, ut inimicos antiquae fidei non 
 sinatis impune grassari, qui uestros optatis hostes habere subiectos; 
 ut uerae confessionis pacem cunctas domini seruare 
 decernatis ecclesias, qui orbem uestri desideratis imperii tenere 
 pacatum; ut unicam spem salutis, quae genus hominum 
 ad regna caelestia uitamque perducit aeternam, nulla patiamini 
 parte uiolari, qui placatum deum uel regno uestro 
 cupitis uel saluti.

Omnipotens deus regnum et salutem 
 uestram perpetua protectione conseruet, gloriosissime et 
 clementissime imperator. Data est IIII. Iduum Ian. Basilisco 
 Augusto consule.

Cum filii nostri illustris uir Latinus patricius et spectabilis 
 Madusius pro legatione publica mitterentur. neglegere non

 

 

 

 
 
 
 potuimus, quod omni intentione curamus. proxime namque 
 cum presbyterorum et monachorum de Timotheo olim ab 
 uniuersali ecclesia separato querela uenisset, tam Christianissimo 
 principi quam dilectioni tuae scripsimus, ut modis omnibus 
 resistatur, ne quid haereticorum contra Calchedonense concilium 
 moliatur audacia, frater carissime, et dilectionis tuae 
 laudando constantiam multum nobis, immo ipsi domino placere 
 memorauimus, quod damnatum hominem non solum fidei sed 
 etiam parricidii causa nullam Constantinopoli ecclesiam introire 
 permiseris.

quod nunc iterum commonemus, ut cum 
 ad dilectionem tuam eadem scripta peruenerint, immo etiam 
 donec ueniant, apud Christianissimum principem etiam nostro 
 nomine agere suppliciter atque insinuare non desinas, ut quae 
 totiens et bene statuta sunt, nulla obreptione uiolentur, quia 
 regni eius certum et singulare est firmamentum uero atque 
 aeterno regi congregatorum in causa fidei diuino spiritu sacerdotum 
 inlaesum conseruare concilium.

Quantum presbyterorum et ex diuersis monasteriis domino 
 seruientium monachorum relatione patefactum est, ecclesias 
 domini rursus diabolus inquietat, ita ut excluso Alexandriae 
 sacerdote haereticus atque ab uniuersitate damnatus eundem

 

 
 
 
 locum. de quo pulsus fuerat, occupasse dicatur: insuper quibusdam 
 facientibus Constantinopolim ausum fuisse contendere, 
 ut ciuitas Christianorum principum circa fidei catholicae ueritatem 
 deuotione praecellens et Christiana plebs in defensione 
 religionis adtonita haereticorum prauitate, quae iam fuerat 
 sopita, turbetur.

sed misericordia dei, cuius est causa, non 
 defuit. ut Timotheus, qui ab uniuersali ecclesia sacerdotalibus 
 sententiis et imperialibus constitutis iure est segregatus, ad 
 ecclesiam tuae dilectionis uel ad fidelium domorum limina 
 non permitteretur accedere.

quem conuentus nouos pro se 
 didicimus comminari, resolui aestimantem, quod de se uniuersalis 
 decreuit auctoritas. unde quia sanctae memoriae 
 praecessorum nostrorum extante doctrina, contra quam nefas 
 est disputari, quisquis recte sapere uidetur, nonis assertionibus 
 non indiget edoceri sed plena atque perfecta sunt omnia, 
 quibus potest uel deceptus ab haereticis erudiri uel in uinea 
 domini plantandus institui, implorata fide clementissimi principis 
 uocem faciendae synodi fac respui nec sit apud aures 
 imperii Christianas pigra suggestio, quia salus eius et regni 
 ipsius Christus est fortitudo.

ergo cum praedictis presbyteris 
 ac monachis oportune atque importune pietati eius nostro 
 quoque nomine supplica et legationem hanc pro nobis quoque 
 clementiae ipsius, ne quid subripiatur, insinua. omnium pariter 
 precibus instruatur, ne per occupationes publicas quieti ecclesiasticae 
 aliquas inimicus moliatur insidias, integritati suae 
 Alexandrinam reddi praestet ecclesiam et a beati Marci euan-,

 

 

 
 
 
 gelistae sede hostem parricidamque propellat et, qualiter 
 catholicae fidei teneatur integritas in penetralibus aulae suae, 
 dignanter inquirat.

quae ne aliqua forsitan fidei aemulorum 
 fraude uitientur, licet in ecclesiae tuae possint scriniis inueniri, 
 tamen exemplaria misimus, quae pietati ipsius properabis offerre. 
 nota namque et omnibus illic potestatibus celebrata, 
 quae sanctae memoriae prodecessor meus Leo ad consultationem 
 augustae recordationis Leonis scripserit, et quam ueneranter 
 accepta sint, recognoscat; appareat, sicut confidimus, eius 
 imitator fidei, cuius propitiante deo dignior est successor 
 imperii, sibique scriptum aestimet, quicquid ante se principibus 
 pia est traditum lectione. illa est namque perennitas regni, 
 quae per seriem propagandae posteritatis in successore reppererit, 
 quod a praecessore descendit.

hortor ergo, frater 
 carissime, ut modis omnibus faciendae synodi peruersorum 
 conatibus resistatur, quae non alias semper indicta est, nisi 
 cum aliquid in prauis sensibus nouum aut in assertione dogmatum 
 emersit ambiguum, ut in commune tractantibus, si 
 qua esset obscuritas, sacerdotalis deliberationis inluminaret 
 auctoritas, sicut primum Arrii ac deinde Nestorii, postremum 
 Dioscori atque Eutychis fieri coegit impietas. et, quod misericordia 
 Christi dei nostri saluatoris auertat, intimandum est 
 abominabile esse contra sententias totius orbis domini sacerdotum 
 et principum utriusque rectorum damnatos restitui, 
 reduci exules, relegatos in causis nefariae conuersationis absolui.

itaque, quod saepe repetendum est, haec omnia 
 clementissimis auribus suppliciter intimato. ueniet procul

 
 
 
 dubio deus in adiutorium nostrum, in cuius manu regis cor 
 esse retinens constitutum potestatis suae nescit aliunde principium. 
 Dat. quarto Id. Ian. consule (supra scripto;.

SIMPLICIUS EPISCOPUS PRESBVTERIS ET ARCHIMANDRITIS APUD 
 CONSTANTINOPOLIM CONSTITUTIS. Per filium nostrum laudabilem 
 uirum Epiphanium litteris uestrae dilectionis serius, quam 
 uoluistis. acceptis magno sumus dolore permoti, quod illic 
 intra ecclesiam dei scandalorum recidiua nascuntur incendia, 
 ubi totiens auctoritate apostolicae sedis et sententia synodi 
 uniuersalis extincta sunt.

cui namque m toto orbe terrarum 
 cum peruersitate dogmatum nefandorum Nestorii Eutychis 
 Dioscorique damnatio, cui Timothei rursus Alexandrinae ecclesiae 
 peruasoris non est nota deiectio? testis est anterius 
 Ephesenum, testis est recens Calchedonense concilium, quod 
 quisquis desiderat retractari, in numero fidelium se pronuntiat 
 non haberi, cum praedictorum talis impietas auctoribus etiam 
 principibus Christianis non solum ab ecclesiae corpore uerum 
 a coetu hominum exiliis segregata diuersis unitae sententiae 
 damnatione percussa est.

de quorum nihil est nunc errore 
 dicendum, quia post traditionem tantorum domini sacerdotum, 
 qui longe ante nos in uniuersa mundi parte has quoque

 

 

 
 
 
 haereses reuicp-runt, beatae recordationis prodecessor noster Leo 
 multiplici sermone doctrinae, quid catholicae ueritatis sequatur 
 integritas, quid detestetur, asseruit. hac eruditione fundata non 
 contentione opus est, ut adhuc tamquam de dubiis iudicetur, 
 sed, sicut dilectionem uestram gaudemus facere, firmis contra 
 deiectos state uestigiis nec uos aduersarius terreat aut tardam 
 putetis desuper uenire uictoriam. cadere didicit, qui resultat.

breuiter haec ad consultationem immo etiam ad consolationem 
 uestrae scripsimus caritati, uolentes aliquos, quemadmodum 
 cupitis, pro causae necessitate dirigere, nisi ad omnem plenitudinem 
 non iam defendendae, quae solide fundata est, fidei 
 sed repellendis haereticis atque damnatis illa sufficerent, quae 
 etiam ad sanctae memoriae Flauianum atque ad sanctam Calcedonensem 
 synodum uel ad augustae recordationis Marcianum 
 ac Leonem beatae memoriae antecessorem meum scripsisse 
 retinetis atque totius Orientis episcopi rescriptis ad principem 
 tunc Leonem propriis intimarunt. unde insolubile esse non 
 dubium est, uel quod ante decreuerunt in unum conuenientes 
 tot domini sacerdotes uel quod singuli per suas ecclesias 
 constituti eadem nihilominus sentientes diuersis quidem uocibus 
 sed una mente dixerunt damnantes errorum execrabilium 
 auctores pariter et sequaces.

quapropter inter tot formas, 
 quae recta sunt, praedicandi non assertione noua sed constantia 
 nitendum est iam probata. quae quid domino uos iuuante 
 profecerit, laboris uestri deo placitus fructus ostendit, quando 
 eius domum uobis obsistentibus latroni introire non licuit, qui

 
 
 
 nonnullis occurrentibus sibi latentes adhuc forsitan sui similes 
 publicauit.

non enim iunguntur bona pessimis, recta peruersis. 
 nec possunt salutaria coire cum noxiis, quia luci communio 
 nulla cum tenebris nec infideli portio cum fideli. unde 
 necessario damnatorum comitabuntur exitum, qui talium delegere 
 consortium, nisi forte resipiscentibus animis et maxime, 
 qui nuper decepti sunt, uidentes in quae abrupta sint ducti, 
 ad splendorem uerae fidei discussa conferant se nube mendacii. 
 quod apostolicae sedis pietate ut prouenire possit optamus, 
 quia uitam in domini uoluntate cognoscimus.

ad Christianissimum 
 quoque principem uel ad fratrem et coepiscopum 
 meum Acacium competentia simul scripta direximus, cuius in 
 tanta re accusandum silentium non putamus, quia scientes 
 fidem probatissimi sacerdotis certum tenemus suum non esse, 
 quod tacuit. ut autem plenius dilectio uestra cognoscat nostrarum, 
 quas ad Christianissimum principem misimus, seriem 
 litterarum, exemplaria internuntio, quem misistis, redeunte 
 direximus. Dat. IIII. Id. Ian. consule supra scripto.

SIMPLICIUS EPISCOPUS ZENONI AUGUSTO. Inter opera diuinae 
 prouidentiae, quae pia semper et iusta sunt, nostris quoque

 

 

 
 
 
 temporibus eloqui potentias domini uix quaelibet humana 
 lingua sufficiet. quis etenim ualeat uel cogitatione complecti 
 uel uoce depromere, quod in ipso utriusque rei laborantis 
 articulo et uotis publicis et religionis sanctae reddidit uos 
 quieti, nisi quod tanti consideratione miraculi clamandum est 
 cum propheta: haec est mutatio dexterae excelsi, quae 
 exaltantes semet ipsos potenter humiliat et humiliantes se clementer 
 exaltat?

in quibus etiam, si dispensationis supernae 
 sagacius mensura libretur, profecto euidenter apparet ideo perfidorum 
 inrepsisse perniciem, ut fides clementiae tuae et inter 
 aduersa probaretur quantoque magis rebus urgueri crederetur 
 infestis, tanto clarius uestra magnanimitas emineret, atque ob 
 hoc mansuetudinis uestrae de Constantinopolitana urbe prouenisse 
 discessum, ut uniuersorum desideriis expetiti gloria maiore 
 rediretis et ex contrariorum periculis quid in uobis esset cunctis 
 utile nosceretur: Dauidicae nimirum illius uirtutis exemplo, qua 
 singulari patientia cedens paululum furoribus parricidae continuo 
 uictor ac populorum precibus imploratus praestantiore fastigio 
 est reuersus in regnum.

laetare igitur, uenerabilis imperator. 
 eos fuisse tuos hostes, qui extiterunt diuinitatis inimici, teque 
 gaude et cum ecclesia laborasse et cum fidei catholicae 
 libertate imperio restitutum atque, ut in omnibus doceas 
 causam tibi cum deo esse communem, eius ope uiriliter fretus 
 insiste, ut per quem publicos incubatores subegit, ecclesiae 
 quoque depellat tyrannos. sicut enim pietas uestra 
 merito recteque confidit illo nos tempore nihil aliud deum

 

 
 
 
 nostrum suppliciter implorasse, quam ut nobis Romani imperii 
 praesules, quales nunc loquimur, redderentur, ita expectari 
 cernis, ut huiusmodi uos esse ipsorum actuum qualitate 
 monstretis.

respicite quaeso augustae memoriae Marciani 
 atque Leonis omni mundo conspicuam in catholica deuotione 
 constantiam et salubri consideratione perpendite, cum in eodem 
 loco stare nequiuerint, qui ab eorum rectitudine deuiarunt, 
 successorem regiae potestatis legitimum ac diuinitus adtributum 
 eum fore sine dubio, qui illorum fidei perstiterit imitator. 
 debes, gloriosissime et clementissime fili imperator, augustae 
 memoriae tantorum uirorum taliumque reuerentiam, debes 
 uicem muneribus dei. ille te ad istorum reduxit imperium: tu 
 deo istis similem redde famulatum. et quia haec beato apostolo 
 docente nos Petro mea nuper humilitate praedicante 
 refutata sunt a casuris, deo fautore proficiant in regni soliditate 
 mansuris.

ego quidem litteris, quas uestra clementia 
 destinauit, pignus inmensum uenerandae religiositatis accipiens 
 et ingenti gratulatione respiro et omnino non ambigo 
 mentem uestram in rebus diuinis gesturam longe potiora 
 quam cupio; sed mei memor officii in hanc partem clementiam 
 tuam ideo prolixiore hortor alloquio, quia imperii tui 
 pariter et salutis adfectu illis te causis inhaerere semper 
 exopto, quibus solis et praesentis regni stabilitas custoditur 
 et aeterni gloria comparatur.

unde ante omnia precor, ut 
 Alexandrinam ecclesiam non minus a funesto quam ab haeretico 
 peruasore clementiae uestrae dispositionibus liberatam 
 catholico ac legitimo restitui censeatis antistiti eisque etiam, 
 quos temeritate diabolica diuersis ecclesiis ordinasse perhibetur, 
 eiectis rectae fidei subrogari constituatis episcopos et, 
 sicut rem publicam uestram a tyrannica dominatione purgastis,

 
 
 
 ita ubique ecclesiam dei ab haereticorum latrociniis atque 
 contagiis exuatis nec id potius praeualere patiamini, quod 
 eorum iniquitas temporum, quos non solum uestro imperio 
 sed in deum quoque rebellis spiritus concitauit, quam quod 
 tot tantique pontifices et cum egregiis orthodoxisque principibus 
 uniuersalis ecclesiae decreuit adsensus.

Calcedouensis 
 synodi constituta uel ea, quae beatae memoriae prodecessor 
 meus Leo apostolica eruditione perdocuit, intemerata uigere 
 iubeatis, quia nec ullo modo retractari potest, quod illorum 
 definitione sopitum est, nec ullatenus recipi totius catholicae 
 ueritatis uno undique ore damnatus. ipsa ęst quippe, sicut 
 experti estis, catholica fides, quae potentes de sede laesa 
 deposuit et exaltandos humiles custodita seruauit. 
 quare satis agendum est pietati tuae, ut qui huius tibi auctor 
 est doni, sit ipse propagator. Dat. VII. Iduum Octobrium 
 post consulatum Basilisci et Armati.

Quam sit efficax supplicantium domino perseuerantia sacerdotum 
 et quam iocundo gratuletur effectu studium, quod defensioni 
 fidei sinceris mentibus exhibetur, litteris tuae dilectionis 
 agnoscitur, quando post tanta certamina, quibus dei misericordia 
 in causa propriae religionis famulos et ministros suae

 

 

 
 
 
 constituens potestatis probatissimos sibi fecit esse uictores. 
 siquidem Alexandrina ecclesia diuino tandem iudicio liberata 
 in consortium communium nos aduocans gaudiorum eum, 
 qui ab haeretico fugatus fuerat, ad eius sedem redisse testaris.

unde animis exultantibus ad uniuersalis ecclesiae 
 quietem Christo deo nostro pro salute primum fidelissimi 
 principis supplicamus, cui pro deuotione, qua cunctos anteuenit 
 sacerdotes, pietas haec diuina concedit, quae nos liberos 
 pro populis Christianis apud omnipotentiam caelestem praestat 
 interpretes.

sicut ergo in reditu fratris et coepiscopi nostri 
 Timothei gratulamur, ita eum commonente dilectione tua 
 cupimus inreprehensibilem reperiri, quia meministi hoc eum 
 iamdudum fidelis praesulis non habuisse constantiam, quando 
 ei, ut damnati Dioscori nomen inter altaria recitaretur, extortum 
 est. Dat. VIII. Id. Mart. Illo u. c. consule.

SIMPLICIUS EPISCOPUS ZENONI AUGUSTO. PER PETRUM UIRUM 
 SPECTABILEM COMITEM PLACIDIAE NOBILISSIMAE FEMINAE. Olim 
 diuinorum exultatione munerum triumphalis in domino regni 
 uestri gloria dilatata cum uniuersalis ecclesiae gaudio mediocritatis 
 meae litteras optulisse memini nec inter uniuersos 
 catholicae fidei sacerdotes opera dei nostri uel solus potui

 

 
 
 
 tacere uel primus, quia secundum beatum Paulum apostolum 
 ecclesiarum omnium curam sustinens mihi summam gaudii de 
 reddita per clementiam uestram earum quiete specialiter 
 uindicaui, quod uos diuinitatis auxilio deiectis religionis et 
 regni hostibus meruimus habere uictores et in uno eodemque 
 prouentu Christo in uobis ubique uincente et cultus uerae 
 fidei et status est reparatus imperii, quod utrumque ideo 
 fuerat diabolo se ad tempus interserente turbatum, ut alterutrius 
 aduersariis dissipatis praeconia fierent maiora uincentis.

unde tam praeclarae fructum uictoriae indeptus 
 cum laetitia uniuersalis ecclesiae nunc quoque, quod sine 
 cessatione facio, tacere non possum gratias sine dubio perennes, 
 quod antiquae ueraeque fidei in fratre et coepiscopo meo 
 Timotheo Alexandrinam ecclesiam reddidistis, cuius ad me 
 nuper litterae commeantes expulsa profanitate Eutychis atque 
 Dioscori damnatorum ad regendos orthodoxos beati apostoli 
 et euangelistae Marci sedem, quod ante compertum est, se 
 recepisse memorauit incitans nos uolentes, ut haec ipsa pietatis 
 uestrae sensibus referremus.

ut ergo tranquillitas 
 uestri perpetua et fixa sit regni, quietem, quam cunctis in 
 memorata ecclesia praestitistis, peruigili protectione munite

 

 
 
 
 et, quod iuuante uos domino pro innocentium salute fecistis 
 animarum, religiosiore studio et diligentia adtentiore protegite, 
 quia non minoris est gloriae quod condideris seruare quam 
 condere et omnibus est probatum tantum uobis diuini fauoris 
 impensum, quantum Christianae religioni uestra pietate est 
 sedulitatis exhibitum.

et quamuis in omni parte regni sui 
 profutura uno cultui prouidentia uestra non desit et curis 
 publicis tranquillitatem ecclesiae praeferatis, precor tamen, ut 
 quod per nos serio postulatur, immo quod ipsi specialius 
 supplicamus, Petrum Alexandrinae ecclesiae peruasorem et 
 ob hoc iure damnatum, quia moliri quaedam latens in Alexandrina, 
 sicut ad nos scriptum est, ciuitate contra haec, quae 
 a uobis sunt statuta, memoratur, ad exteriora transferri piissima 
 praeceptione iubeatis, ne aliquos modicae fidei, quod 
 facere perhibetur, inficiat et ad peruersitatis suae instrumenta 
 traducat. longe sint ab innocentibus perniciosa contagia, ut 
 per uos < intret > intra dominici gregis ouile sinceritas, quam 
 sola tenere potest imperialis auctoritas. Dat. VIII. Id. 
 Octobr. Illo u. c. cons.

SIMPLICIUS EPISCOPUS ACACIO. PER QVEM SUPRA. Quantos et 
 quam uberes fructus constantia fidei et deuotarum circa religionem 
 catholicam mentium semper habeat fortitudo, labor 
 tuae dilectionis et eorum, qui pariter repente diabolo 
 iamdudum turbabantur, ostendit. nam cum Christi inimicus 
 et regni Christianam semper aulam mox casurus inuaderet 
 atque impia persecutione fideles domini plebemque concuteret, 
 oratione atque uigiliis sacrilega temptamenta superauit et se 
 uictoria caelestis eo usque porrexit, ut regressu religiosissimi 
 principis ecclesiae quoque Alexandrinae catholicus redderetur 
 antistes. de quo mox cum exultatione diuinae gratiae gaudia 
 nostra contulimus et mutuis nos litteris fecimus gratulari.

et licet laetitiae ipsius numquam sui defuerit plenitudo, tamen 
 frater et coepiscopus noster Timotheus persecutione probabilior 
 factus pristini non immemor instituti per fratrem et coepiscopum 
 nostrum Esaiam et filios nostros Nilum presbyterum 
 et Martyrium diaconum Alexandrinae ecclesiae sollemnia scripta 
 direxit, quibus et illud, quod ante perterritus de Dioscori 
 nomine fecerat, se destruxisse memorauit et remissionem ipsius 
 erroris expetiit nosque de quiete fecit ecclesiae gratulari, expertus 
 erga se, quantum nobiscum tua caritas uidet, quod in 
 eo tunc reprehendimus, non inultum et reconciliatum sibi 
 nunc diuinae miserationis affectum, frater karissime.

memoratis in urbe, mox uenerant, constitutis occasionem filii nostri 
 Petri uiri spectabilis comitis quasi ex sententia proficiscentis 
 amplexi tam nostro proposito quam petitione fratris et coepiscopi 
 nostri Timothei legatorumque ipsius precibus id ipsum 
 ad tuam uoluimus peruenire notitiam, ut etiam nunc communium 
 fieres particeps gaudiorum et in praedictae ecclesiae 
 tranquillitate, quemadmodum diximus, laboris tui nobiscum 
 carperes fructum et Christianissimo et clementissimo princ-ipi 
 nostras litteras offerres super hac etiam re, ut et ipse quoque 
 deuotionis et fidei propriae donis deo se protegente laetetur 
 atque insistente caritate tua maioribus studiis catholicae religionis 
 salutaria scripta mittendo munire dignetur ecclesias.

ne, sicut experti sumus, in aliqua regione antiquus ille serpens 
 totiens excisi capitis uirus effundat et inficiendi aliquos occasionem, 
 quod absit, rursus inueniat, prouida praeceptorum 
 suae pietatis ordinatione disponat; religiosis et, sicut euidentius 
 adprobauit, deo se commendantibus legibus sanciat, ne 
 uel in tenebris delitescant et improuisi ambulantes in luce 
 percutiant et his, quos in fide pauperes esse reppererint, quod 
 propheta testatur, insidietur ut rapiat; Petrum maxime,

 

 
 
 
 qui nonnullarum domorum suique similium latebris confouetur 
 et quem zelo fidei ab episcopatu constituit submoueri, in exteriores 
 terras abici, sicut et nos pietati eius scripsimus, ad 
 ecclesiasticam pacem speciali praeceptione decernat, quia rursus 
 asseritur aliqua contra dispositionem fidei ipsius sine cessatione 
 moliri.

quia igitur haec oportunitate perlatoris fidissimi nos 
 oportuit indicare, immo specialius admonere, hortamur, ut cum 
 internuntius remeare coeperit uel si qua forsitan altera occasio 
 reperitur, quam primum nos facias certiores et curam nostram 
 subleuare deproperes. ut autem perfecto gaudio gauderemus, 
 idem frater et coepiscopus noster Timotheus exemplum libelli 
 satisfactionis eorum, quos a catholicae fidei ueritate Timotheus 
 et Petrus utrique damnati dominationis terrore traduxerant, 
 ueniam postulantum ad nos pariter destinauit sacerdotali 
 pietate lapsis subuenire desiderans: quod diuinae miserationis 
 intuitu, quae neminem uult perire, refutabile non putamus. 
 Dat. VIII. Id. Octobr. Illo u. c. cons.

SIMPLICIUS EPISCOPUS ZENONI AUGUSTO. Proxime quidem cum 
 ad urbem frater et coepiscopus mediocritatis meae Timotheus

 

 
 
 
 Alexandrinae urbis antistes nouato more misisset, uictoriam 
 uestrae fidei in eius restitutione cognoui; pietate enim uestra 
 fulta diuinitatis auxilio et imperii tranquillitas et catholicae 
 religionis splendore suo scandalorum nube discussa reuertit 
 integritas. de quo me gratias post deum clementiae uestrae 
 egisse reminiscor et nunc quoque cultum uestro regno debitum 
 silere non potui, ne quodam modo uiderer ingratus, si uobis 
 qualibet oportunitate uel imperii uel ecclesiarum laudare 
 desisterem tot triumphos.

exhibens ergo debitae uenerationis 
 officium precor, ut studiosius circa uniuersos rectae fidei 
 sacerdotes et maxime circa Alexandrinum episcopum, cuius 
 certaminis et testes fuistis et iudices, protectionis impendatis 
 auxilium et decernatis piissimis constitutis Petrum sedis ipsius 
 peruasorem, cui nec in diaconatu suus potuit ordo constare, 
 longius a tam praeclara ciuitate relegari, ne infirmioris fidei 
 aliquos forte seducat et in eadem ecclesia, quod absit, quae 
 sopistis scandala rursus exagitet. probastis in hoc opere illum 
 nobis dexterae suae dedisse praesidium, qui ad totius orbis 
 gaudium et in ecclesiae uniuersalis exultationem in uestra 
 clementia Romanum seruat imperium. Dat. XII. Kal. Nouembr. 
 Illo u. c. cons. Per legatos Graecorum.

Proxime quidem dilectioni tuae petentibus his, qui ad nos a 
 fratre et coepiscopo nostro Timotheo Alexandrinae ecclesiae 
 antistite directi fuerant, commune gaudium litteris indicaui et 
 de fructu piissimi operis, quod catholicus memoratae ecclesiae 
 sacerdos est restitutus, pariter nos gaudere memoraui. quod 
 nunc quoque significare properauimus, ut agnosceres gaudia 
 silentium non amare.

unde semper exultans in domino et 
 orationum communium cupiens uota sociari hortor, frater 
 carissime, ut rebus per clementissimum et Christianissimum 
 principem deo auctore compositis diligentiae sollicitudo non 
 desit sed Petrus ab indebito sibi honore deiectus in Alexandrina 
 regione non sinatur habitare sed procul extra terminos 
 patriae, sicut etiam nos poposcimus, frequenti eum postules 
 suggestione relegari, ne quos imperitorum prauitatis suae 
 persuasione seducat et a catholicae tramite ueritatis auertat.

quidquid autem de religiosissimo impetrabis imperio, cura 
 tuae dilectionis ad meam notitiam faciat peruenire et nos 
 actuum ad custodiam euangelicae doctrinae pertinentium det 
 esse consortes. Dat. XII. Kal. Nouembr. Illo u. c. cons. 
 Per quos supra.

SIMPLICIUS EPISCOPUS ZENONI AUGUSTO. DE ECCLESIA ANTIO- 
 CHENA. Uenerandos mihi semper uestrae pietatis apices 
 gauisus accepi, quibus ingenito uobis studio catholicae religionis 
 post defensionem fidei, quae uos seruata custodit, impietatis 
 audaciam et facinora apud Antiochiam perpetrata 
 cohercita reperimus, exultantes uobis inesse animum fidelissimi 
 sacerdotis et principis, ut imperialis auctoritas iuncta 
 Christianae deuotioni acceptabilior deo fieret et appareret 
 integritas, cum hi, qui in episcoporum nece sacrilega caede 
 uersati sunt, dignis iubentur perire suppliciis. in quo et 
 quieti ecclesiasticae et uestro consuletis imperio, quia uindicata 
 dei contumelia ulciscentis est gratia et conciliatur his diuini 
 fauoris auxilium, quorum cura sacrilegium non reliquerit impunitum.

sed ut loquar fiducialiter principi Christiano, si 
 praeteritarum litterarum, quas de Petri aliorumque nomine 
 iamdudum ad fratrem et coepiscopum meum Acacium scripsisse 
 me memini, ordo teneretur, ad hoc non potuit perueniri, 
 quod iure nunc meruit uindicari. mandaueram namque, ut

 

 
 
 
 facta suggestione pietati uestrae praedictus, ut et ceteri qui 
 per occasionem tyrannicae dominationis inuaserant ecclesias 
 dei, extra metas uestri pelleretur imperii, ne pestiferi sensus 
 quibusquam simplicioribus ore sacrilego uirus infunderet et 
 uerbis impiis contra fidem orthodoxam innocentiores animas 
 sauciaret.

sed, quantum apparet, cum minus ista curantur 
 et leuia esse creduntur, actum est, ut, quemadmodum perhibetis, 
 inter altaria non iam plebs persuasionibus eorum, sed 
 ipsi quoque praesules et praedicatores fidei perirent funestis 
 gladiis sacerdotes. unde si quae talium reliquiae sub uestro 
 reperiuntur imperio, eas uel nunc in exteriores terras iubete 
 propelli, ne qua deinceps in eos sit necessitas et causa subplicii, 
 quia melius est aditum obstruxisse quam poenam 
 exegisse peccati.

et quoniam seditiones Antiochenas religiosissimo 
 proposito sedandas non aliter aestimastis, nisi praeter 
 praeiudicium uenerandi illius concilii Nicaeni apud Constantinopolim 
 isdem petentibus ordinaretur antistes, quod in eius 
 tantummodo persona sic memorastis adsumptum, ut deinceps 
 secundum definitiones patrum Orientali synodo creatio Antiocheni 
 pontificis reseruetur, nec haberi loco uultis iniuriae, 
 quod dissensionis gratia factum est auferendae, tenet hanc 
 pietatis uestrae beatus Petrus apostolus sponsionem et Christianissimi 
 fidelissimique principis mentem in haec uerba iurasse,

 
 
 
 quod posthac in Antiochena urbe uetere more seruato a conprouincialibus 
 suis episcopus ordinetur,. ne quod nunc frater 
 et coepiscopus meus Acacius uobis est iubentibus executus, 
 in usum posteritatis ueniat et statuta patrum, quae praecipue 
 praestatis inlaesa, confundat.

unde, quae a uobis amore 
 quietis sancte et religiose sunt ordinata, reprobare non possumus, 
 ne status Antiochenae ecclesiae sub nostra dubitatione 
 uideatur ambiguus, praecipue cum is, qui legitur ordinatus, 
 testimonio clementiae uestrae tanta sit praedicatione subnixus, 
 ut in eo et praeteritorum uulnerum dolor possit opprimi et 
 ecclesia, quae illum meruit, gloriari.

haec repensi sermoms 
 et uenerationis officio respondere curaui, ut tantas haereticorum 
 fraudes et facinora diuinis et saecularibus legibus persequenda, 
 quae saepius probastis esse tam noxia, de memoria et conuersatione 
 hominum iubeatis auferri, quorum impietas nulla. 
 quantum uidetis, potest auctoritate compesci. Dat. X. Kal. 
 Iul. post consulatum Illi u. c.

SIMPLICIUS EPISCOPUS ACACIO. ORDINATO AB EO KALENDIONE 
 ANTIOCHENO EPISCOPO. Clementissimi principis litteris et 
 tuae dilectionis de sacrilega < ac) funestissima caede, quae 
 apud Antiochiam facta est, sauciatus et nimium affectus

 

 
 
 
 maerore respondeo astruens: si quod iamdudum de Petro 
 atque aliis complicibus eorum scripseram et ut pietati eius 
 cum ceteris, qui aderant, fratribus suggereres postularam, ut 
 oportuerat, ordinatum fuisset, haereticorum temeritas ad tantum 
 facinus non ueniret nec aliquid necessitatis exsisteret, ut 
 non aliter praedictae subueniretur ecclesiae, nisi ut aliquid de 
 iure eius curatio ipsa minueret.

quamuis enim profecerit ad 
 quietem, quod Christianissimi principis iussione uel sine 
 praeiudicio canonum a tua caritate fuerit Antiochensibus 
 episcopus ordinatus, tamen non est sine inuidia factum, cuius 
 cauendum deinceps etiam ille testatur, qui praecepit, exemplum.

in quo pietati eius gratias dignum est nos referre, 
 quoniam ita gloriae suae moderatus est potestatem, ut fidelissima 
 deuotione patrum regulis t submittere, quae iuberet, 
 nec in auctoritatem recipi, quod sequenti constituit aetate 
 prohiberi, ut scilicet in hac tantummodo persona, quam iussu 
 eius et studio quietis Antiochensibus, non tua usurpatione 
 antistitem consecrasti, quod factum est necessitate, sufficeret. 
 in quo tuae dilectionis non inrationabilem cognoscimus fuisse 
 famulatum, quia ecclesiarum iura respiciens diu te non inmerito 
 suspendisse testaris, ne uidereris ambire, quod tanto 
 principi et in tam graui causa non poteras abnegare.

quapropter, 
 frater carissime, institutorum ueterum, quae in te 
 sunt probata, non inmemor, sicut ueniale iudicare nos peruides, 
 quod tibi certum est imperatum, ita ipse dans honorem 
 patribus elabora, <ne> necessitas sit ulla faciendi, quod optas 
 nunc satisfactione purgari.

SIMPLICIUS EPISCOPUS ACACIO. PER URANIUM. Miramur 
 pariter et dolemus ita in tuae dilectionis animo dissimulatam 
 iacere curam caritatis et fidei, ut cum Christianissimus imperator 
 pietatis et religionis instinctu affandi me et de causis 
 ecclesiasticis consulendi fideles atque sollertes internuntios 
 destinaret, ipse et alternae gratiae et uigilantiae pastoralis 
 oblitus nec adloqui nos uolueris nec de his, quae ad catholicae 
 ueritatis custodiam pertinebant, duxeris instruendos. atque 
 ideo, frater karissime, quae non inmerito cernis libera 
 affectione culpari, potiore diligentia repensanda cognosce; 
 proinde delegatum tibi munus impendens sensus tuos prudenter 
 adtolle et pro tuendis Calchedonensis synodi constitutis 
 uehementer inuigila, ne per neglegentiam desidiamque nostram 
 subrepat g-regibus domini letale dispendium.

nuper 
 ab Aegyptia synodo, quae et numero plurima et fidei catholicae 
 esset communione subfulta, atque ah ipso omni propemodum 
 clero Alexandrinae sedis ad nos ex more relatio 
 missa patefecit sanctae memoriae fratrem quondam et coepiscopum 
 nostrum obisse Timotheum inque eius uice consona 
 fidelium uoluntate Iohannem, cui ad sacerdotium constare 
 crederentur omnia, subrogatum. omnino nino < nihil > restare

 
 
 
 uidebatur, nisi ut deo nostro gratias agentibus nobis atque gaudentibus, 
 ut sine strepitu quod catholicus in defuncti ministerium 
 successisset antistes, apostolicae quoque moderationis adsensu 
 uotiuam sumeret firmitatem, cum ecce secundum consuetudinem 
 mihi talia disponenti tranquillissimi principis scripta 
 sunt reddita, quibus memoratum tamquam periurii reum, quod 
 fraternitati quoque tuae non esse diceretur incognitum, sacerdotio 
 perhiberet indignum.

ilico retraxi pedem et meam 
 reuocaui super eius confirmatione sententiam, ne quid contra 
 tantum ac tale testimonium praepropere fecisse iudicarer. 
 sed illud me non mediocriter fecit adtonitum, quod isdem 
 litteris suis Petrum, qui haereticorum socius dudum exstitisse 
 probetur et princeps, quod conscientiam dilectionis tuae 
 meminimus non latere instructionesque ipsas, quibus fuerit 
 confutatus, nosse confidimus quemque etiam dubium non 
 sit adhuc extra communionem durare catholicam saepeque nos 
 de eodem ex illa urbe pellendo scripsisse sit certum, ad 
 praefatae ecclesiae regimen existimet prouehendum eumque 
 promittat rectae fidei definitionibus conuenire, a cuius utique, 
 sicut superius dixi, consortio tam degit extraneus, quam ab 
 eius communione discretus est.

ad quam si nunc redire

 

 
 
 
 respondet, nisi per satisfactionem Christianis regulis competentem 
 non potest introire ac perinde non ad fastigium sacerdotalis 
 dignitatis accedere, sed medellae, quae post paenitudinem praebenda 
 est, consequenter aptari, animae suae cupiens reconciliatus 
 auxilium. non gradum summi honoris affectans, qui 
 diu conuincitur fuisse peruersus, ne per speciem remeantis 
 non remedium sincerae saluationis inquirat sed facultatem 
 propagandae prauitatis inueniat: quo facto non huiusmodi 
 magis ab errore detrahimus quam perniciem fidelibus inrogamus 
 eoque modo Calchedonensis synodi statuta uiolantes 
 aditum saeua copulatione grassandi in ecclesiam lupis rapacibus 
 aperimus.

denique ab isdem ipsis, cum quibus olim a 
 catholica participatione diuisus est, pontifex dicitur postulari, 
 ut satis euidenter appareat non eos rectam fidem uelle sed in 
 praesule proprio nefandi dogmatis quaerere potestatem neque 
 inter ipsos et ueraciter sentientes pax inde possit fida generari, 
 unde haereticorum mentium crescit funesta dominatio et catholicorum 
 succedit miseranda captiuitas.

tantis igitur malis 
 atque periculis pro sacerdotii qualitate et catholicae praedicationis 
 intuitu ut qua potest ratione sapienter obsistas, maximis 
 undique rebus astringeris nec dilectioni tuae fas est id segnius 
 operari, quod ad animae tuae causam honoris aestimationisque 
 respectu non dubitas pertinere. oportunitatibus ergo repertis 
 clementissimi principis uoluntatem eius incessabiliter pro fide

 
 
 
 catholica supplicando et ab his sedulo reuocare, quae nociua 
 sunt dogmati Christiano, et secundum haec, quae mandamus, 
 informare crebro inque eam partem, quae amica sit ueritati.

potius instare non desinas. haec, ut sanctum Timotheum 
 uenerandus apostolus Paulus instituit, oportune importune, 
 insinuando obsecrando exponendoque nullatenus allegare cessabis 
 ac nobis subinde, quae gerantur quaeue gerenda sint, ueraciter 
 indicare, ut creditorum tibimet dispensatione dominica talentorum 
 in hoc multiplicationem fidelis seruus ostendas, si non 
 tantum in ecclesia, cui praesides, sed ubicumque potueris pro 
 unitate catholica et pro paternis definitionibus suadere non 
 renuas. Dat. Id. Iul. Seuerino u. c. consule.

Antiocheni exordium sacerdotis qua ratione fuerit serius indicatum, 
 quamuis minime nos latere potuerit, tamen et ipse 
 uel synodus ipsius indicauit. quod sicut non optauimus fieri, 
 ita faciles excusationi, quam necessitas fecit, extitimus, quia 
 quod uoluntarium non est, uocari non potest in reatum. et 
 ideo per fratrem et coepiscopum nostrum Anastasium, qui ex 
 praedicta regione directus est, litteris quoque tuae dilectionis 
 acceptis alterni uicissitudinem sermonis tuae reddimus

 

 

 
 
 
 caritati: necessario fratris et coepiscopi nostri Calendionis sacerdotium 
 gremio apostolicae sedis amplexi in consortium nostrum 
 per gratiam Christi dei nostri tantae urbis antistitem 
 collegii unione numeramus.

miramur autem nihil nos de 
 statu Alexandrinae ecclesiae te instruente didicisse, quem 
 numquam ita ut nunc habetur esse comperimus, ut improbi 
 per occasionem obitus sanctae memoriae Timothei eandem 
 ecclesiam conentur habere captiuam. unde agendum est dilectioni 
 tuae cum clementissimo principe, ne conuellatur sub 
 eius imperio, quod tyranni temporibus potuit optineri. Dat. 
 Id. Iul. Seuerino u. c. cons.

SANCTA SVNODUS APUD BEATUM PETRUM APOSTOLUM CONGREGATA UNIUERSIS PRESBVTERIS ET ARCHIMANDRITIS ORTHODOXIS CONSTANTINOPOLI ET BITHVNIAE CONSTITUTIS DILECTISSIMIS FILIIS IN DOMINO SALUTEM. Olim nobis atque ab initio sedi apostolicae 
 omnium nostrum principi fides uestrae probata est sanctitatis 
 nec dubitari potest ita uos uerae in deum pietatis 
 tenere constantiam, ut etiam discernendi iustos ab impiis, 
 fideles ab infidelibus, catholicos ab haereticis dono diuini 
 spiritus habeatis industriam.

de quo gloriantes in domino, 
 etsi nihil est, quod uos in causa fidei latere nouerimus, tamen

 

 
 
 
 ne quis pusillae forte sit mentis, pro sollicitudine ministerii 
 nostri per Ezechielem prophetam domino specialiter uerba 
 dicta proferimus: quod si inquit speculator uiderit gladium 
 uenientem et non insonuerit bucina et populus 
 se non custodierit ueneritque gladius et tulerit 
 de his animam, ille quidem in iniquitate sua 
 captus est, sanguinem uero eius de manu speculatoris 
 requiram. uidetis ecce, quae nos cura constringat, 
 quae mandata perterreant, ut, quod cauendum est, populis 
 nec ipsis taceamus aduersis, quia magis uerendum est diuinis 
 subiacere suppliciis et, cum possit caelestis uocis auditu 
 quisquis se custodierit sine dubitatione saluari, speculatoris 
 grauior fit reatus, si quemquam taciturnitas eius amiserit.

unde quae sint acta memoramus, cum Uitalis atque Misenus 
 in nostro iudicio constituti causas mandatae sibi pro fide 
 legationis exponerent. quoniam astutiores sunt filiis lucis filii 
 tenebrarum, praeuaricatores mandatae sibi legationis circumueniente 
 magisque opprimente Acacio sunt reperti. ita ut, 
 quantum famae mobilitate praecognitum est, constiterit eos 
 praedicto contra formam praecepti prohibitum sui exhibuisse 
 famulatum:

cum ob hoc specialiter directi fuissent, ut in 
 ecclesia uobis audientibus eum corriperent et Petro Alexandrina 
 urbe secluso, quem sanctus Simplicius papa saepius

 

 
 
 
 poposcerat longinquo exilio relegandum, catholicis episcopis 
 clericisque subueniretur et populis, isti coram uobis inter 
 altaria ueneranda non solum Acacio, quod uetitum fuit, contraria 
 perpetranti sed isdem ipsis, ad quos directi fuerant 
 euitandos, se nescientes communicasse dixerunt nec catholicis 
 episcopis et clericis, quos persequebatur Acacius, callida 
 seductione translatis subuenire uoluerunt, et cum se uniuersa, 
 sicut illis mandata sunt, mentirentur egisse, lectis Acacii 
 litteris, quas ipsi detulerant, manifestatum est eos sine excusatione 
 uidisse unum atque idem Petrum Acaciumque 
 sentire, qui Petrum sancto Simplicio et ante episcopatum 
 fuisse damnatum et ab episcopatus ipsius retulerat honore 
 propulsum.

adiectum etiam tunc, cum ista in examinatione 
 tractantur, quod Acacius Iohannem illum Tyriorum ecclesiae 
 fecerit praesidere, qui Apamenis a Petro Antiochenae ecclesiae 
 tyranno fuerat episcopus ordinatus sed minime receptus proprio 
 ordinatore depulso eandem sedem non timuit occupare: quos 
 tunc hypocrita Acacius ita fecit ab apostolica sede damnari, 
 ut his etiam Christianorum uocabulum tolleretur, quod gesta 
 apud eum habita manifestant.

his ergo deterioribusque 
 compertis Uitalem atque Misenum a sacerdotali collegio et 
 sacrosancta communione suspendimus. Acacium quoque membris 
 Christi perniciosius inhaerentem et per ciuitates atque 
 prouincias unam dei catholicam ecclesiam dissipantem inter

 
 
 
 episcopos sanctos atque inter Christianos iudicauimus non 
 haberi. qualiter enim fieri poterat, ut scindens tunicam Christi, 
 quam nec crucifigentes eum diuidere ausi sunt, in numero 
 fidelium censeretur?

igitur omnia, quae nobis in timore 
 dei competunt, cogitantes et peruidentes, ne totiens extincta 
 Eutychianae pestis haereseos, cuius Acacius defensor est et 
 patronus, serpens ut cancer Christi membra disperderet, eum 
 iam tunc a corpore ecclesiastico ut partem putridam anathematis 
 sententia memoramus abscisum, dominicis eloquiis 
 obsequentes: si oculus tuus aut pes scandalizauerit 
 te, abscide eum et proice abs te.

et ut caritas 
 uestra possit agnoscere uenerandas synodos Nicaenam et 
 Ephesenam priorem atque Calchedonensem contra Nestorium 
 et Eutychetem impiissimum nos tenere, post illam sententiam, 
 quae in Acacium perturbatorem totius Orientis ecclesiae dicta 
 est, his quoque nunc iterum congregati ad uos utimur 
 litteris memoratam subdendo sententiam, quam placuit per 
 Tutum defensorem ecclesiae Acacio dirigi, ne uolentes aliqui 
 circumscribere ueritatem malignissimis blandimentis simpliciores 
 quosque seducant. nam si terra marique orthodoxis 
 non ponerentur insidiae, plurimi ex nobis cum eadem contra 
 Acacium sententia uenire potuissent.

unde nunc causa Antiochenae 
 ecclesiae apud beatissimum Petrum apostolum collecti

 

 
 
 
 rursus dilectioni uestrae morem, qui apud nos semper optinuit, 
 properauimus indicare: quotiens intra Italiam propter ecclesiaticas 
 causas, praecipue fidei, colliguntur domini sacerdotes, 
 haec consuetudo retinetur, ut successor praesulum 
 sedis apostolicae ex persona cunctorum totius Italiae sacerdotum 
 iuxta sollicitudinem sibi ecclesiarum omnium conpetentem 
 cuncta constituat, qui caput est omnium domino ad 
 beatum Petrum apostolum dicente: tu es Petrus et super 
 hanc petram aedificabo ecclesiam meam et portae 
 inferi non praeualebunt aduersus eam.

quam uocem 
 sequentes trecenti decem et octo sancti patres apud 
 Nicaeam congregati confirmationem rerum atque auctoritatem 
 sanctae Romanae ecclesiae detulerunt, quae utraque usque 
 ad aetatem nostram successiones omnes Christi gratia praestante 
 custodiunt. quod ergo placuit sanctae synodo apud 
 beatum Petrum apostolum, sicut diximus, per Tutum ecclesiae 
 defensorem beatissimus uir Felix caput nostrum papa et 
 archiepiscopus indicauit <et> in subditis continetur.

sic 
 autem Acacius impietatem pestiferae dominationis tetendit, 
 ut etiam deiectus insultet, ut excisus saeuire non desinat et, 
 cum omnino extra corpus. habeatur ecclesiae, eius tamen 
 membra dilaceret et de se scriptum esse testetur: impius

 

 
 
 
 cum peruenerit in profundum malorum, contemnit, 
 adiciens deteriora prioribus uiuos persequendo iam 
 mortuus. cuius anima grauiter delinquendo conditionem secundae 
 mortis incurrit, quia Calendione episcopo sancto, quemadmodum 
 cognouimus, nuper eiecto Petrum totiens et a 
 se ante damnatum in eius misit ecclesiam, ita ut plurimi, si 
 uerum est, catholici cesserint relictis suis sedibus sacerdotes 
 et nostrae proiectae sint porcis et canibus margaritae.

uerumtamen 
 neminem terreat, quod damnatus Acacius non quiescit, 
 elisus est satanas et tamen operatur et opera eius uicit 
 Christus et uincit et tamen nec adhuc hostis absistit. et quia 
 certum est nobis meminisse uos etiam propheticae lectionis 
 nec aliquid habere contra consistentia castra formidinis, 
 oportunissime cohortamur, ut spectantes dominum, sicut et 
 nos, perseueretis in finem et sententiam, quam reperitis in 
 subditis, animo constanti retineatis.

ne quid autem magne 
 in litteris nostris mutari apud prauissimas mentes aut aliter 
 interpretari possit, primum clementissimo principi, sicut 
 oportuit, supplicantes has easdem litteras trinas ad dilectionem 
 uestram, clerum plebemque et amplissimum senatum direximus, 
 quibus singuli uniuersique subscripsimus diuinum petentes 
 auxilium, ut uitatis insidiis haec ad uos scripta faciat

 

 
 
 
 peruenire. Dat. III. Nonarum Octobr. Symmacho u. c. consule. 
 ET ALIA MANU:

Deus uos incolumes custodiat, filii dilectissimi. 
 ET SUBSCRIPTIONES EPISCOPORUI: Candidus Tiburtinae ciuitatis 
 episcopus Petro Alexandrinae ecclesiae peruasori et Acacio 
 quondam ecclesiae Constantinopolitanae nec non etiam Petro 
 Antiocheno ab episcopatu et Christianorum numero olim iure 
 et merito segregatis omnibusque sequacibus eorum sequens 
 auctoritatem sedis apostolicae secundum desiderium nostrum 
 iuxta ecclesiae statum catholica deliberatione prolatam anathema 
 dicens subscripsi. ET QVADRAGI.NTA DUO EPISCOPI 
 SIMILITER SUBSCRIPSERUNT.

Quoniam pestiferis doctrinis inbutus es in impietate uerborum 
 et non decreuisti sequi praeordinatos sanctos patres, qui 
 sedem beatae memoriae Ignatii gloriosi martyris ornauerunt (quo

etiam cum sis indignus, nescio quemadmodum adeptus fueris 
 principatum et sceleribus tuis profanis impiisque dogmatibus 
 inferre putaueris ecclesiae catholicae nouitatem, ut non propter 
 nos Christum crucifixum dicas. sed passionem impassibili deo 
 iniquissime intulisti et immortali spiritui mortem adponere 
 praesumpsisti nec exterritus es, quae tibi a sanctis euangeliis 
 et apostolis et uiris beatissimis ac probatissimis patribus 
 tradita non sunt, [sed] callidis haec commentis astruere et

 
 
 
 
 


 



 
 
 
 sensum proprii languoris et huius haereseos scandalum simplicioribus 
 inculcare, ita ut nec similia prioribus uideantur 
 haeresibus sed multipliciter potius haec transcendant, nec 
 ambulare in ueritate nec nostris duabus epistolis aurem uoluisti 
 commodare):

nunc igitur sum exorsus aduersum te proferre 
 sententiam, magis autem summus princeps pastorum 
 Petrus, qui inter sanctorum apostolorum praeconia ueredicus 
 est, et non solum aduersum te, qui eius nominis, non 
 sententiae neque fidei par esse cognosceris, quoniam ultra 
 modum ab eius intentione recta et inuiolabili fide deuiasti, 
 sed etiam aduersum eos, qui non erubescentes euangelorum 
 uenerabilium characteres neque horum sequacium apostolorum 
 perfectorumque uirorum doctorumque sermones inconstanti 
 sententia iniquis traditionibus tuis incumbunt, ita ut malae 
 sectae delectabiliter reuera sequantur amaritudinem nec huiusmodi 
 execrabilem auersentur impietatem.

dicimus ergo tibi 
 sicut etiam illis: quoniam dilexisti malitiam super 
 benignitatem, iniquitatem magis quam loqui aequitatem, 
 dilexisti omnia uerba praecipitationis, 
 linguam dolosam, propterea destruet te deus in 
 finem, non solum ab Antiochenae ecclesiae sede sed etiam 
 ab omni ciuitate. etenim sit tibi haec fixa damnatio a me et 
 ab his, qui sub me constituti episcopales sedes gubernare 
 noscuntur, et Acacio Constantinopolitanae ecclesiae pastore et

 

 
 
 



 



 
 
 
 uenerabilibus episcopis eius iuri subiectis, tamquam et ipsis 
 minime consentientibus tuis commentis.

aliquando siquidem 
 dixisti trinitatem propter nos crucifixam et non Christum, 
 aliquando uero inmortalem spiritum Manichaei secutus errorem. 
 aliquando autem haec fugiens nostrorum sermonum pignoribus 
 increpatus Christum post immortalem spiritum passionem 
 sustinuisse dixisti sicut Samosatenus et Nestorius unum 
 filium diuidentes in dualitatem filiorum;

et quia in hoc 
 putasti non immorandum, ad peiora uenisti, ut hymni, quos 
 cherubim cum tremore trinitatis incessanter emittunt, ad 
 trinitatem glorificandam non referantur sed ut totus hymnus 
 ad filium deducatur, confirmare uolens sententiam uelut cancer 
 serpentem, quam aduersus simplices extulisti, et hinc omnium 
 haereseum laqueis praecipitatus es a ueritate declinando nec 
 praedicando propter nos Christum crucifixum unigenitum dei 
 filium, qui in medio patris et sancti spiritus pie glorificatur.

quid enim hoc erit damnabilius, quam cum a uobis pater et 
 spiritus sanctus fiat inglorius et calumnia seraphim inferatur, 
 quando non trinitatem glorificare credantur cum dicunt: sanctus 
 sanctus sanctus sed solam filii personam? quae 
 infernalis haeresis ita crudeliter ut uos inuerecunda fuit?

uerum tamen adhuc in ista discurrentes nouiter usque ad 
 fundamenta blasphemiorum dei pertingitis filium patrem et 
 spiritum sanctum dicentes, Sabellium sectamini et confusionem 
 inducitis et trinitatis confessionem pariter abnegatis, in qua 
 baptizati sumus et credimus et fatemur.

quis ergo non

 

 
 
 



 


 
 
 
 lugeat talia dicentes de sancta et inuiolabili trinitate? hoc 
 mihi ualde conuenit abnegare [consolari] et planctum sufficienter 
 effundere, cum in hoc simplicum animae fuerint captiuatae. 
 \'quae tunc rem impiam uelut piam diuulgauerunt. quos etiam 
 iudicamus extraneos ab orthodoxa fide ecclesiaque catholica\' 
 et communione gloriosi nostri principis Petri, qui claues regni 
 caelorum a nostro saluatore percepit.

qui ergo uoluerint 
 esse communicatores apostoli, eius quoque doctrinam sequantur 
 dicendo et credendo Christum propter nos crucifixum neque 
 eum negando sicut Petrus, qui nuper damnatus est, eo quod 
 praue et nefande in hymno trisagio nouiter introduxit \'qui 
 crucifixus es propter nos\\ scientes, quia non trinitatem crucifixam 
 ab apostolis accepistis neque patrem neque spiritum 
 sanctum, nisi carne filium dei unigenitum solum.

igitur 
 fugite ab huius communione sacrilega, et ero uester socius 
 atque communicator et uos quoque mei, peste dolosa a uestra 
 rectitudine procul expulsa. custodite Christi discipuli, mei 
 autem filii, traditiones, quas a sacris uoluminibus accepistis. 
 EXPLICIT EPISTOLA PAPAE FELICIS AD PETRUM AXTIOCHENUM DAM- 
 NANS EUM. QV AE EPISTOLA ANTE DAMNATIONEM ACACII [QVONLAM] 
 QVANTUM EIUS TEXTUS INDICAT CONPERITUR SCRIPTA. SED QVIA 
 CUM ALIORUM LITTERIS AD EUNDEM PETRUM DIRECTIS IX GRAECO 
 UOLUMINE INUENIMUS DE LATINO TRANSLATAS, QVAS NUNC ITERUM 
 DE GRAECO IN LATINUM NECESSITATE COMPULSI TRANSFERENTES 
 DESCRIPSIMUS PROPTER HAERETICORUM INSIDIAS ET SUPRA SCRIPTIS 
 EPISTOLIS EIUSDEM PAPAE CONECTIMUS.

Multifarie multisque modis a ueritate declinasti, karissime. 
 agendo quae sunt dominico sacramento contraria, non sequendo 
 euangelia aut apostolos seu sanctos patres. grauiter enim 
 fert, quando aduersus eos introduxisti ecclesiae catholicae nouitatem: 
 uerum tamen noluisti ab hac multis tibi episcopis denuntiantibus 
 abstinere, maxime sanctissimo papa Felice, quatenus 
 ab hac recederes et rectus atque orthodoxus in praedicatione 
 saluberrima permaneres. sed inlaqueatus haeresibus scripturae 
 diuinae talentum in terra celasti nec eum potius in mensam 
 proponere decreuisti, hoc est sanam in hominum corde doctrinam.

sed e diuerso seminasti zizaniam. quis ergo te 
 amplius sustinebit subuertentem euangelium Christi? non ex 
 utrisque unum filium, ex duabus naturis et in duabus, dominum 
 nostrum legum Christum, et hunc propter nos crucifixum 
 praedicantem sed peruersa nouitate ad hoc cessantem dicere 
 crucifixum deum fortem inmortalem, tamquam unam trinitatis 
 essentiam crucifixam. et non solum hoc sed etiam unam 
 naturam dei uerbi carnisque dixisti.

quod si una natura est

 

 
 
 
 
 


 


 
 
 
 dei uerbi et carnis, una uero natura est dei uerbi et patris. 
 quodammodo eadem natura est patris et corporis et uerbi. si 
 autem non una natura dei patris et carnis humanae et uerbi, 
 expone, quomodo una natura [patris et uerbi et carnis. quomodo 
 enim creata et increata una natura est? si autem hoc 
 impossibile est, quomodo creata caro et, qui creatus non est. 
 una natura est et non duae diuersae? si autem unius naturae 
 est filius et non duarum, quid dicis? Christum factum sicut 
 Arrius aut non factum sicut Manichaeus?

ubi est autem 
 et temporalis natiuitatis Christi natura et diuinitatis eius ante 
 saecula generatio naturalis? ubi enim: hodie genui te et 
 illud: ex utero ante luciferum genui te et illud: 
 Iesus Christus heri et hodie, ipse et in saecula? 
 quomodo autem dicis \'ex duabus naturis ante unitionem dei 
 uerbi et carnis\', si non praeextitit, qui ex Maria secundum 
 substantiam? etenim si non praeextitit Christi caro ante 
 Mariam secundum impii Ualentini sermonem, quomodo duae 
 praeextitere naturae?

cuius autem est haec elocutio? nonne 
 Eutychis, potius nimis infelicissimi, dicere ex duabus naturis 
 unam factam esse naturam ? si autem quae sunt illius sapis, 
 quomodo hunc respuis et eius suscipis pessimas uanitates? 
 nam si uere apud te hoc ageretur, susciperes sanctos patres 
 aduersus eum Calchedone collectos.

uemm tamen expone

 

 
 
 


 



 
 
 
 mihi, quomodo unitus pater et filius et spiritus sanctus dicatur 
 trinitas, cum unus sit deus, si non suscipis in uno filio 
 dicendum duas naturas. et si trinitas unus est deus, quomodo 
 deus uerbum et nostrum corpus ei unitum non debet dici 
 unus filius in duabus naturis? si autem una natura deus 
 uerbum et caro, certum est, quia conuersum uerbum iam non 
 est uerbum sed caro et, (si> caro conuersa facta est uerbum, 
 etiam non erit caro; si autem in his non est facta conuersio. 
 quomodo non sunt in Christo duae naturae? caro enim caro 
 est, licet dei sit caro, et uerbum uerbum est, licet adsumpserit 
 nostram carnem.

si uero conuersa est, quomodo caro 
 non est consubstantialis et coaeterna patri sicut uerbum? si 
 autem alterius essentiae est caro quam pater, secundum quod 
 haec quidem recens, pater autem sine tempore est, quomodo 
 non est recens et uerbum, secundum quod unam naturam esse 
 carnis et dei uerbi confirmas et a patre alterius eum dicis 
 essentiae ? si autem non est eadem natura dei uerbi et carnis, 
 quomodo non sunt duae naturae caro et uerbum? si quidem 
 omnis diuinitas caro facta est, quomodo permansit uerbum 
 quod erat? si uero pars caro facta est, diuisa est uerbi diuinitas. 
 si autem incarnatum uerbum permansit quod erat, quomodo 
 non est inconuertibile etiam incarnatum? et si non est 
 Christus in duabus naturis, quomodo incarnatus deus uerbum 
 mansit quod erat?

et si est deus uerbum passibilis, impassibilis 
 autem pater, quomodo unus et solus est deus? quomodo 
 autem et horum una natura est? si uero impassibilis 
 trinitas est, quomodo deus uerbum pro nobis est passum, si 
 in altera natura carnis non est passum? et si omne, quod 
 patitur, etiam creatura est, quomodo deus uerbum non est

 
 
 



 



 
 
 
 creatura patiendo carne ? si autem patitur carne deus, quomodo 
 non patitur deitate? si uero non patitur deitate, qua patitur 
 carne? si autem carne patitur, quomodo non patitur etiam 
 ipse deus?

si autem idem est dicere ldeo passo carne\' quod 
 dicere \'Christo passo carne\', quomodo non erit <idem> dicere 
 \'spiritus sanctus patitur carne\', quoniam deus spiritus est? si 
 uero non est simile dicere \'deo passo carne\' quod dicere 
 \'Christo passo carne\', quomodo possibile est amplius propria 
 efficere deum uerbum ea, quae carnis sunt, quam patrem ea, 
 quae uerbi sunt?

quomodo autem, si proprie patitur deus 
 uerbum carne, quomodo non erit etiam pater proprie deo uerbo 
 patiens? et si mortuus est deus uerbum carne, quomodo erit 
 consubstantialis patri per inmortalitatem? qui enim pro nobis 
 mortuus est, non est immortalis; mortuus est enim secundum 
 quod scriptum est. et si unus trinitatis mortuus est, quomodo 
 non est facta dualitas trinitas? et si dualitas trinitas non est 
 umquam facta, quomodo unus trinitatis mortuus est, si altera 
 natura dei uerbi, hoc est hominum natura, non est mortua? 
 si autem ter sancta uox trinitas non subsistit, palam est, quia 
 unius subsistentiae esse asseris trinitatem: et quomodo non 
 monstraris esse Sabellianus? si autem in tribus subsistentiis 
 una natura est uocis ter sanctae, quomodo non trinitatem 
 crucifixam dicis et temet ipsum sine deo sicut Marcionistae 
 esse non dicis in mundo?

I Omnis itaque, qui dicit unam naturam dei uerbi et carnis 
 et non duas unitas indiuisasque, damnetur.

 
 
 



 



 

 

 
 
 
 
 II Si quis confundit duas Christi naturas dicens deum passum 
 carne et non passum Christum carne secundum 
 apostolum, damnetur. 
 
 III Si quis impassibilem et immortalem deum uerbum dicit 
 conuersum in passionem ac mortem et non haec reddit eius 
 carni, damnetur.

IV Si quis uocem trisagiam id est ter sanctam dicit propter 
 nos crucifixam et non dominum nostrum Iesum Christum 
 filium dei unigenitum, damnetur. 
 
 V Si quis post uocem ter sanctam deum dicit crucifixum 
 propter nos et non potius unum filium, cui in medio ter 
 sanctae uocis hymnus dicitur, damnetur. 
 
 VI Si quis hominem dicit, qui pro nobis crucifixus est, 
 siue deum diuidendo naturas et non eas copulando in crucifixione 
 eius, damnetur.

VII Si quis dicit duas personas seu duas subsistentias et 
 non potius duas naturas in unam personam et unam subsistentiam 
 concurrentes, damnetur. 
 
 VIII Si quis alterius essentiae dicit carnem domini a carne 
 nostra et non potius nobis consubstantialem absque peccato, 
 damnetur. 
 
 VIIII Si quis deum hominem et non magis deum et hominem 
 dicit, damnetur.

X Si quis dicit creatum patris uerbum et nou magis eius 
 carnem, damnetur.

 

 
 
 
 
 
 


 

 ******

 

 
 
 
 
 XI Si quis dicit consubstantialem carnem domini deo et 
 patri et non potius deum uerbum, damnetur. 
 
 XII Si quis dicit sine mente et sine anima dominum 
 nostrum legum Christum et pro ea habuisse diuinitatem et 
 quia ex hoc dicendum passum carne deum uerbum et non 
 magis mente cum anima rationabili inhumanatum deum 
 uerbum et impassibilem dicendum eundem diuinitate, humanitate 
 uero passibilem, damnetur.

Has duodecim damnationes direxi tibi, ut metuens harum 
 iudicia recedas a tua callidissima nouitate sciens, quia oportet 
 nos sequi reuelationem sanctissimi Constantinopolitanae 
 ecclesiae episcopi Procli: quomodo dum in Campo concurreret 
 cum omni populo suo undante per terrae motum eadem 
 ciuitate et luctu ab omnibus emisso repente puer in aera a 
 quadam uirtute eleuatus est eique praeceptum est, ut in 
 litania diceretur trisagion hoc est \'sanctus deus, sanctus fortis, 
 sanctus inmortalis, miserere nobis\' et haec denuntiare episcopo 
 iussus est. qui post tres horas stetit in tribunali circa pedes 
 eiusdem episcopi et haec enarrauit [puer] et ita litaniam 
 facientibus steterunt illi terrores.

sic itaque et tu litaniam 
 facito et cessabit aduersum te ira prolata; alioquin ueniet 
 super te Felicis papae nostri damnatio. custodiat autem deus

 
 
 



 




 
 
 
 mundum ab scandalis, <cui gloria> nunc et semper et in 
 omnia saecula saeculorum. amen. 
 
 EXPLICIT EPISTOLA QVINTIANI EPISCOPI ASCULITANI AD PETBUM 
 ANTIOCHENUM.

Oportet armari militem aduersus hostes et athletam contra 
 resistentes. certamen itaque nostrum non carnale est neque 
 in superficie corporis unctionibus neque uacans quilibet ab 
 hoc certamine diuinitatis praemia possidebit neglegendo fatigationibus 
 certamen adprehendere ueritatis. nam et athleta 
 non coronatur, nisi legitime uicerit, et arma 
 nostra non carnalia sed potentia deo ad destructionem 
 munitionum, cogitationes destruentia 
 et omnem altitudinem eleuatam aduersus 
 scientiam dei.

unde tamquam fratrem in hac commonitione 
 resuscito, quoniam bonum est parere patribus et abnegare 
 propriam nouitatem. pare, karissime, Felicis adhortationibus,

 

 

 

 
 



 



 

 
 
 
 ut non adicias in trisagion duos filios; oboedi etiam serafim 
 trinitatem similiter glorificantibus et noli praeter haec in nouitate 
 languere pessima faciendo commenta: crucem itaque huic 
 adiciens hymno caecitas multis effectus es.

cur ergo lumina 
 ignorantium effodis exaltando impetus impiorum, Manichaeum 
 et Ualentinum et Eutychen armando, cum dicis passibilem 
 diuinitatem, magis autem Paulum Samosatenum et Nestorium, 
 quoniam in trinitate quaternitatem addis? quocumque enim 
 modo hunc impium uerteris intellectum, pietatem nequaquam 
 gerit sed multarum haeresum formas ostendit.

Arrius enim 
 minorem dicit filium, similiter Eutyches, eo quod diuinae 
 naturae filii inferat passionem. unde nec consubstantialem dicit 
 filium sicut Eunomius. nam si apud eos pater impassibilis est, 
 filius uero deitate passibilis, quomodo consubstantialis ? Macedonius 
 autem secat a patre sanctum spiritum; adaeque 
 Nestorius diuidit in dualitatem filiorum unum filium et iucundatur, 
 sicut tu ais, dicere in trisagio quaternitatem, crucem 
 impie post confessionem trinitatis adiciens.

quiesce ergo ab 
 hac impietate saeuissima, non adicias scandalo scandalum et 
 non eris causa perditionis simplicium hominum, ne forte 
 pontifex noster Felix secundum canones te condemnet, et nihil 
 tibi proderit dicenti \'ego bene hoc adposui, dum crucifixum 
 in uoce trisagia sum confessus\'. aufer iniquitatem ex orbe 
 terrarum, ne hoc forte uelociter ubique discurrat, quoniam 
 impietas cito suscipitur, quod uero melius est, nequaquam.

sume ergo tamquam fratris tui monitionem et extingue haereticorum 
 fremitum et esto pastor ouium et non lupus. sequere 
 etiam beatissimum Proclum et eius in Campo reuelationem, 
 cum terrores essent, et simpliciter cane trisagion, ut ira cesset, 
 et noli rursus ualidas indignationes erigere. alioquin tu uidebis; 
 fraternitas uero mea innocens erit et ego cum eis et qui 
 mecum sunt scribentes tibi de istis.

muni temet ipsum, 
 karissime, ab scandalis. didicisti ab Esaia dicere: sanctus 
 sanctus sanctus. numquid crucem tibi ait dicere? sed 
 inquis 'tunc filius non erat crucifixus et propterea tunc non 
 est traditum: qui crucifixus es\'. quid ergo? nunc serafim in 
 trisagion adiecerunt \'qui crucifixus es\', quod tu dicis ? et inquis 
 \'non arbitror\', et si nescis. quomodo impie agis? nam et tunc 
 passiones carnis uerbi propheta dixit et hymnum dicendum 
 glorificando trisagion.

uerum tamen quomodo dicis suscipere 
 te Calchedonense concilium et, quemadmodum ipsa tibi tradidit, 
 non glorificas trinitatem sed inoboediens es illi nec metuisti 
 illo dicente \'qui ita non sapit, anathema sit\'? integre glorifica 
 et eris integer: alioquin mala solus exhauries. EXPLICIT 
 EPISTOLA IUSTINI EPISCOPI PROUINCIAE SICIL1AE AD PETBUM ANTI- 
 OCHENUH.

Ualde contristatus sunt super te, frater karissime, quoniam 
 creuit per te magnum scandalum, cum tu potius debueris 
 scandala resecare. etenim ob hoc retinere uolo lacrimas et 
 prohibeor a tua haerese sic malitiose prolata, quoniam a te 
 uulnerata sunt euangelia, actus quoque apostolorum et apostolus: 
 quoniam praeter eos uisus es fallaciter commentari, 
 ne Christus crucifixus absolute propter nos confitendus sit sed 
 trisagio crux coaptetur, sicut priores tuae litterae ad Acacium 
 Constantinopolitanae ecclesiae pastorem insinuant, in quibus 
 scriptum est:

quia in impietatem incidisti, frequenter circumuertis 
 prolatam a te sententiam, si quo modo eam permanentem 
 et solidam cunctis adfirmes; dum autem pro ea a metropolitis 
 culpatus fuisses, non uenisti ad satisfactionis examen neque 
 respexisti, ut sis bene glorificans. sed undique refutaris. neque 
 enim diuinitatem dicimus passibilem, sicut tu dicis, neque 
 nudum uerbum dicimus crucifixum sed Christum Iesum. ubi 
 enim crux dicitur, necesse est esse corporis eleuationem: in 
 trisagio autem quid uult manifestatio corporis, quatenus

 
 



 



 
 
 
 locum habeat appellatio crucis?

dicis enim \'sanctus deus\': 
 et quis ignorat, quia primus pater secundum ordinem solitae 
 glorificationis est omnibus, licet non per excellentiam dignitatis 
 diuinae? deinde dicis ('sanctus fortis\': et quis nescit secundum 
 prophetam Esaiam quia puer natus est nobis Christus Iesus, 
 cuius principatus factus est super humeros eius et uocatur et 
 est magni consilii angelus, deus, fortis? nam licet crucifixus 
 sit ex infirmitate, sed infirmum nostrum adsumens corpus 
 hoc passus est; fortis autem deus existens confidenter ad 
 crucem proprium tradidit corpus, unde etiam dicebat: spiritus 
 quidem promptus, caro autem infirma. ex hoc enim et 
 propheta ipse, inquit, infirmitates nostras adsumpsit.

deum autem et hominem omnes confitentur Christum, tu uero 
 solum fortitudinem Christi diuinitatis dicens et hanc quoque 
 pertransiens uenisti ad sanctum spiritum et confessus es, sicut 
 uere est, inmortalem.

quem ergo superinducis crucifixum 
 propter nos postea? num Christum dicis ? ergo manifestus es 
 quaternitatem sapiens, alium praeter fortem deum Christum 
 nominando. sed spiritum sanctum crucifixum dicis? et quid 
 hoc amplius erit impium ? num fantasiam asseris passionis 
 dispensationem? ergo secundum impios Manichaeos fantasia 
 est nostra salus.

uides, quemadmodum undique praecipitans? 
 et ignoras aut etiam sciens sponte malignaris ? ecce igitur 
 admonitus reuertere de indisciplinatione tua et sequere, sicut 
 suscepisti a propheta, glorificare trisagion id est ter sanctum.

 

 
 
 



 



 
 
 
 dum enim incorporaliter nominetur nullo proposito aenigmate 
 incarnationis unigeniti, pure glorificari debet nulla adiectioue 
 crucis inlata; quocumque enim modo commentetur aliquis, a 
 recta fide praecipitatur.

cum enim Christum acceperis propter 
 nos crucifixum filium dei secundum beatum Paulum dicentem: 
 nos autem praedicamus Christum Iesum et hunc 
 crucifixum, noli huius negare nomen et passionem. sin 
 autem, iam praecedens ille ait: si quis uobis euangelizauerit 
 praeter quod accepistis, anathema sit. ego 
 enim, inquit, non iudicaui aliquid me scire in uobis 
 nisi Christum Iesum et hunc crucifixum.

si autem 
 hunc abnegatis crucifixum et in trisagio passionem coniungitis, 
 quomodo non subiacebitis anathemati? Paulus est, qui anathematizat, 
 uas electionis. propone Christum et crucem noli 
 negare nec alterum pro altero dicere; multi sunt enim crucifixi, 
 unus autem pro nobis.

fer itaque huius nomen in 
 cruce, ne alium credaris dicere crucifixum; scis enim dolosi 
 multas insidias. propterea et trecenti decem et octo et centum 
 quinquaginta unum dominum Iesum Christum crucifixum 
 tradiderunt et non trisagion; qui uero legis doctiores horum 
 patrum se esse iudicant, quomodo se potius non ostendunt 
 horum alienos existere?

unde beata congregatio Calchedonensium 
 hos secuta unum filium est confessa dominum 
 nostrum legum Christum. quando autem aliunde uenerunt 
 necessarie diuinitatem trinitatis exponere, dixerunt \'sanctus deus, 
 sanctus fortis, sanctus inmortalis, miserere nobis\'. numquid

 

 
 
 



 



 

 

 

 
 
 adiecerunt in trinitate qui crucifixus es pro nobis\'? si ergo 
 non adposuerunt nec ipsi nec qui ante eos fuerunt, quomodo 
 nouitatem impietatis inducis? qui enim dicit ista se concilia 
 suscipere et ita non sapit, ut dicit, quid ei prodest? nihil: 
 ipsi enim dixerunt; eos autem, qui praesumunt componere 
 fidem alteram, si quidem sint episcopi aut clerici, alienos esse 
 episcopos ab episcopatu et clericos a clero; si uero monachi 
 aut laici fuerint, anathematizari eos. EXPLICIT EPISTOLA ANTE- 
 ONIS EPISCOPI AD PETRUM ANTIOCHENUM.-

Quoniam permissum est pulsari priores a postremis, quibus 
 reuelatur Christi mysterium, illos uero malae doctrinae taciturnitatem 
 habere tamquam dogmatistas pessimos existentes, 
 audiui autem a multis coepiscopis o karissime, a recta fide 
 te deuiasse et hoc ubique dissonuit: propterea necessarium 
 iudicaui sciscitari a te, si haec ita sunt. uisum est enim mihi 
 ostendere non te debere sic sapere, quatenus trisagio crux 
 adiungatur et passioni subdatur ac morti diuinitas, sed pure 
 sicut seraphim glorificare.

quomodo enim Christianae erunt

 

 
 



 



 

 
 
 
 et ipsi Christiani fideles existere non adponentes cruci nomen 
 Christi ? audientes enim infideles deum inmortalem propter nos 
 crucifixum dicent scandalum esse credere Christo auertentes 
 se et dicentes: \'dei nostri, qui apud Christianos falsi sunt, 
 inmortales a nobis enuntiantur. et quomodo (deus) eorum 
 immoitalis exsistens mortuus est? palam est ergo, quia falsa 
 est haec dictio; si enim mortuus est, iam non est immortalis 
 neque fortis sed infirmus, ab immortalitate conuersus\'.

non 
 solum uero isti sed etiam religiosi et qui nobiscum unius 
 sunt fidei dicturi sunt: (hi deipassiani et non Christiani sunt, 
 Manichaei et non recte praedicantes, quaternitatem et non 
 trinitatem colentes, Eutychianistae et non orthodoxi, Nestoriani 
 et non amatores Christi).

si quis autem eum, qui in cruce 
 suspensus est, audiat Christum Iesum esse, qui mortali nostra 
 carne clementer unctus Christus rite uocatur (unde et crucifixerunt 
 eum, quem speramus quia ipse est, qui futurus est 
 redimere Israhel), tunc procidens in faciem dicet: \'et ego 
 Christianus sum; credo in quem et isti crediderunt\' et credentur 
 passiones et mors corporis eius.

propterea namque 
 plurimis maledictis infidelium lacessita est < sexcentorum 
 triginta) patrum Calchedonensium recta fides, quia dixerunt 
 duas esse naturas in Christo, unam passibilem mortalem 
 uisibilem et palpabilem, quae est caro nostra, et unam 
 impassibilem inmortalem inuisibilem inpalpabilem, quae est 
 dei inuiolabilis natura.

utraque ergo oportet nos in Chnsto 
 fateri, quorum unitati ne dederis distantiam neque diuidas 
 deum a carne, et non deprehenderis esse Nestorianus, neque 
 differentiam abneges Christi naturarum, et non suspicionem 
 dabis Eutychianum esse, neque confundas deum passionibus

 
 
 



 



 
 
 
 carnis, et non diceris Apollinarista esse, neque impassibilem et 
 immortalem deum conuersum dicas, et non despicieris esse 
 Manichaeus, neque in trisagio post deum patrem et fortem 
 eius filium et inmortalem spiritum adicias Christum crucifixum, 
 et Samosateni haeresem non habebis nec argueris 
 quaternitatem <

sapiens et non trinitatem >, neque trinitatem in 
 Christo fingas eundem sapiendo patrem et filium et spiritum 
 sanctum, et damnationem Sabellii non sustinebis, neque uocari 
 uolens praeceptor et non sequax Christi doctrinae nouitate 
 haeresim introducas, et non tuam pollues animam, quia 
 nosti apostolos non praeceptores <no)uitatis extitisse sed inuestigantes 
 solum praeceptorem et legislatorem Christum.

uide, karissime, ne deducas ad terminum, quod de te diffamatur, 
 neque bis in trisagio eundem inuocare cogites, semel 
 autem patrem et sanctum spiritum, et non eris Arrianus 
 abundantius glorificando similiter filium. noli esse derisui 
 cum his, qui deum passum dicunt aut quaternitatem sapiunt; 
 <si> uero in altitudine quadam horum sermonum aut sapientia 
 captus es, cito declina <a> malo et fac bonum, ut 
 sicut oramus recte uerbum praedices ueritatis Christum confitendo 
 carne propter nos passum, filium dei uiui, et absolute 
 ita confitere, ne ab haeresibus subplanteris; multi enim 
 exierunt in mundum seductores, qui non confitentur 
 Christum Iesum in carne uenisse. EXPLICIT 
 EPISTOLA FAUSTI EPISCOPI APOLLONIADOS AD PETRUM ANTIOCHENUM.

Multa contritio, meorum dilectissime filiorum, excitat me 
 uociferare luctum. nosti enim quia, in qua domo quis moritur. 
 illic et lamentatio generatur. quomodo itaque non dolebo 
 mortem filiorum meorum ad errorem de tuis uasis effusam. 
 quos oportebat te tamquam alium fratrem studere mecum 
 colligere ad deum?

e diuerso egisti, amabilis dei: factus 
 es enim eorum perditio et non uita, amaritudo et non suauitas. 
 acerbitas et non matura esca. zizania et non frumentum. 
 stipula et non aurum. spina et non flos, tumultus et non 
 tranquillitas.

cur enim praecessorum nostrorum symbola 
 non adtendis, ne adicias trinitati quaternitatem, cum trisagion 
 dicis sub augmento crucis? scripsisti enim dicens: (nullo 
 modo hanc designationem crucis transmigrabo; deum enim 
 scio crucifixum et huius inuocationem adduco semper in 
 crucem.

haec enim draconum et uenenosarum haeresum 
 uox est et porta inferi et aeternus ostiarius mortis, Christianorum 
 laqueus, uenatio innocentum, orthodoxorum macula, 
 fidelium ruina, pudicorum prauitas. ascetarum scandalum. 
 quibus suspicaris te esse dulcem cum expositione a te prolata 
 iaculante <trans> apostolicum terminum et euangelia et trecentorum 
 decem et octo symbolum, qui adiectionem in trisagio 
 nescierunt, id est hoc intellegibile uenenum.

dic itaque mihi: 
 quis ait diuinitatem sustinuisse crucem? cur deum uerbum

 
 



 



 
 
 
 enudas a stola? cur tua potestate diuidis indiuisum? cur 
 uulneras ueritatem? cur Nestorii et Eutychis sectione Christi 
 subderis dicioni et a Samosateno essentiam Christi diuinam 
 a carne abrumpere didicisti et inique cum Ualentino uomuisti 
 similiter loquendo immortalem crucifixum et subiectam passionibus 
 naturam ponendo diuinam?

quid taceam quidue 
 loquar? non te Paulianistam uocabo, cum in scriptionibus 
 tuis dixisti post trinitatis uocem Christum <propter nos crucifixum> 
 ? non Manichaeum te dicam, cum tu te ipse conuincas 
 deum et non Christum dicendo crucifixum? non Nestorianum 
 te nuncupabo, quando ostendisti post patrem non confitendum 
 eum, cui fideles hymnum dicunt, dei fortem filium carne 
 crucifixum? non Eutychianistam te denuntiabo, cum temet 
 ipsum dei passi praedicatorem docueris? non Apollinaristam 
 dicam, cum in inuentione tua deum confuderis passionibus is 
 carnis?

confectus itaque magna tristitia haec tibi adicio 
 cum Acacio, qui me ad haec firmanda inuitauit (illum autem 
 pontifex Romanus, omnes uero omnium episcopus Christus): 
 cur uastas ecclesiam? cur Christi dispergis ouilia? si male 
 loquor, tu mihi dic; quaero enim te doctrina rectissima me 
 plurimosque transcendere.

quid ergo dicamus? sicut Paulus 
 Christum crucifixum < an sicut tu inmortalem crucifixum>? 
 sicut dominus, quia haec oportebat pati Christum, aut ut tu, 
 qui trisagion dicis esse passibilem? quid dicimus? quoniam 
 oportebat filium hominis, sicut saepe dominus ait, pati an, 
 sicut tu nouiter introduxisti, diuinitatem passam?

si

 

 
 
 



 



 
 
 
 euangelia et actus et apostolus, sicut tu ais, non dicunt ut 
 oportet, sed haec sunt apud te culpanda et apud eos, qui 
 secuntur huiuscemodi stultitiam tuam dicendo trisagion crucifixum; 
 approbati enim sunt, quia tecum sunt quaternitatem 
 superinducentes. si autem haec ita sunt. cur scripturae diuinae 
 leguntur, si illis non creditur sed tibi? sursum enim atque 
 deorsum Christum tibi tradunt propter nos crucifixum et non 
 trisagion, sicut tu nunc dicis; sed etiam abiciendos esse 
 dixerunt scripturae diuinae eos. qui deum passum dicunt.

iam autem et ante has litteras tamquam domino meo et patri 
 uelut recte sapienti mandaui, ut corrigeres et rescinderes hoc 
 impium dogma a te nouiter editum, et non adquieuisti. propterea 
 itaque tamquam ad primum inuentorem horum impiorum 
 sermonum moueor aduersum te, uti forte per haec 
 uerearis. dum 08 tuum a minore per dignitatem obstruitur, 
 et uelocius adquiescas recte praedicare patrem et filium et 
 spiritum sanctum nihil in his adiciendo uel auferendo et 
 optineas super nos sedis apsidem.

si autem neque sic 
 abstinueris, inferam tibi communionis repudium; ait enim 
 apostolus: haereticum hominem post primam <et> 
 secundam monitionem euita sciens, quia subuersus 
 est huiuscemodi et delinquit, cum sit a semet 
 ipso damnatus. uerumtamen deum exoramus, ne a temet 
 ipso sis damnatus sed recte uerbum praedices ueritatis. EX- 
 PLICIT EPISTOLA PAMPHILI EPISCOPI ABVDORUM AD PETRUM ANTI- 
 OCHENUM EPISCOPUM.

Uenatores bestiarum iracundia non terrentur neque sanguineis 
 earum oculis perturbantur sed potius e diuerso prouocant 
 eas, quia confidunt, cum iacula secum habere noscuntur; et 
 ueritatis indagatores non metuunt regum et principum haeresum 
 iracundias neque inflammantes in subuersionem oculos 
 eorum sed accedunt ad eos fiducialiter, si quo modo possint 
 ex eis cibum deo uenari, cum faciunt furorem cessare eorum, 
 quem habent de mala sententia. hi namque sancto spiritui 
 reluctantur.

hirundo enim dum non praeualet cum hieme 
 consistere, adprehendit ea loca, ubi tranquillus aer est, et pii 
 uiri haereticorum fluctus reicere non ualentes illic confugiunt, 
 ubi fides temperata consistit.

quis est igitur, qui procellas 
 excitauit haeresum ? non tu. qui sollicitasti aures principis 
 innocentis et falsis litteris cor pontificis irrepsisti, id est 
 Acacii, ut ad communionem te susciperet, dicendo \'non mihi 
 fiat ulterius crucem adponere trinitati: praedicabo autem 
 Christum crucifixum. cui enim non uideatur errare sermo 
 imprudentiae? ubi ergo ex hoc declinans remaneam non

 
 
 
 susceptus a uobis? et ubi sunt uiscera Christi ad Petrum?\'? haec 
 et his similia dicens cum auerteris baculum exactionis, stetisti 
 in proposito tuo uniuersisque distribuis.

etenim cribratus 
 es canonice a praesulibus nostris, id est a principe 
 apostolorum Petro, cui dominus ait: quodcumque ligaueris 
 super terram, erit ligatum et in caelo. et nec 
 hoc meruisti, ut per dignam paenitentiam relaxeris, in temet 
 ipsum statuens, ut perseueres in hac damnatione, sed in hac 
 uita spem habes tantummodo sperare in principibus, ut 
 redeas, ubi digne deiectus es a sancta sede, ideoque perfectius 
 miserabilior es omnibus hominibus tamquam minime desiderium 
 habens ad deum uiuum et eius regni caelorum.

uerumtamen 
 noli puluere frustra dealbari, quia regulariter sacerdotii 
 principatum arripuisti, neque infleris aduersus nos pios et 
 recte praedicantes tamquam ferreus, cum sis felle disruptus, 
 quia licet in hoc nunc usque cohaeretici tui tecum detineantur, 
 sed tamen sicut et tu huic uitae talem memoriam insipientiae 
 reliquerunt, quando per haereses, per quas deuicti estis, nec 
 latere potuistis.

cur itaque abhorres Arrium et putas non 
 ea, quae sunt illius, sapere? ubi apud te consubstantialitas 
 inuenitur, quod apud illum nequaquam suscipitur? dixisti 
 enim \'unum trinitatis reor passibilem sed non patrem nec 
 huius spiritum sed filium huius'>. es factus Arrianae haereseos

 

 
 
 
 a temet ipso conuictus, cum hoc et Arrius dixerat \'quia si 
 passibilis est filius, pater uero non, quomodo consubstantialis?\' noli ergo hunc uerbo respuere et opere honorare, quia non

solum dicta eius loqueris sed etiam ultro transcendis, quia 
 propter hoc uisum est patribus dicere sicut seraphim \'trisagion\', 
 quod confirmat consubstantialitatem, et per hanc uenerandam 
 uocem illius est hactenus increpata blasphemia et ex hoc 
 multi illorum consubstantialitatem eligentes ad nostram 
 ecclesiam concurrerunt.

ubi est ergo apud te consubstantialitas? 
 ecce enim deprauata est a te inlustrium patrum, qui 
 in Nicaea congregati sunt, synodi aduersus Arrium expositio. 
 neque enim ut prudentem sermonem uult interpretare trisagion, 
 sed etiam est ipsius uocem, sicut aspis surda et opturans 
 aures suas, pertimescens tamquam iniquum audiendo.

cui 
 tu nunc aures tuas aperuisti adiciens inmortali mortem crucis. 
 ecce enim ex hoc consentiens tibi est canendo in trisagio 
 (qui crucifixus es propter nos\\ sciens, quia ex hoc ablata est 
 consubstantialitas trinitatis, et probans, quia maior pater est. 
 qui proprio filio non parcens sed pro nobis omnibus 
 tradens eum in mortem.

sed dicis \'quid ergo reprehendis 
 apostolum V absit! sed te reprehendo cum socio tuo Arrio, 
 quia ea, quae bene sunt dicta, adulterastis ignorantes intellectum 
 eorum. quo modo enim quispiam sempiternum uerbum 
 suum morti tradere non pepercit, se ipsum tradidit. \'non 
 autem ita scriptum est!\' absit! haec autem apud uos dicta 
 sunt tamquam non confitentes duplicis naturae esse Christum, 
 eundem passibilem et mortalem ut hominem et eundem

 

 
 
 
 impassibilem et inexterminabilem sicut deum.

qui etiam 
 non pepercit, ut deus cum proprio patre, suae carni, dicens 
 iniquis \'soluite templum hoc et in tribus diebus 
 resuscitabo illud\' ac si diceret "soluite morte tabernaculum 
 Dauid, quod iam per inoboedientiam cecidit. in quo clementer 
 inhabito, ut illud de morte resuscitem. non enim, sicut uos 
 arbitratis, cogitandum est quoniam crucifixus sum ex uirtute 
 dei, sed ex infirmitate crucifigor. carne enim infirma suspensa 
 clauisque transfixa sed usque ad me non peruenit, quia hoc 
 nequit recipere natura mea. ei autem adpropinquare impossibile 
 est. unde nec mortificatus sum diuino spiritu sed mortificatus 
 carne tamquam meo proprio corpore et hoc meo 
 spiritu uiuificante, quia, quo soluero, et cum eo uiuificabo.

ne igitur ea, quae creatae meae sunt carnis, mihi iungatis 
 nec creaturam aut facturam aut passionem aut mortem uni 
 trinitatis introducatis. quod enim erat. et est et erit. nihil 
 praeter haec uelitis inducere neque diuinitate carnem meam 
 priuetis. sum enim naturaliter eius uerbum. ego donaui ei, 
 quae mea sunt, non transferens in eam, quae mea sunt, 
 secundum naturam sed secundum gratiam; et illa, quae eius 
 sunt, mihi contulit non transponens, quae naturaliter sua sunt, 
 sed ex ea secundum gratiam fieri uolui tamquam ipsa circumamictus 
 animalem hominem.

unde cum sim naturaliter dei 
 filius, confiteor me esse etiam naturaliter hominis filium

 

 

 

 
 
 
 ideoque Paulus tamquam deum ait me creatorem esse omnium 
 dicens. quia sine principatus siue potestates omnia 
 per ipsum et in ipso creata sunt: tamquam hominem 
 uero edisserens dixit me esse facturam: considerate. inquit, 
 apostolum et pontificem confessionis nostrae 
 Iesum, fidelem existentem factori suo. salua enim 
 in me est utriusque naturae proprietas.

quapropter qui has 
 mihi non seruat sed esse me asserit unius naturae, deum 
 dicit hominem factum ulterius non esse deum, neque increatum 
 neque impassibilem sed passibilem et absolute desolatum me 
 faciunt eorum, quae mea sunt. quapropter et a me inspirati 
 sunt auctores fidei consubstantialem trisagion appellare, quoniam 
 probatio trinitatis est et diuinae ratiocinationis ostensio, 
 Arrii redargutio et Sabellii obstructio; nam qui ab his seducti 
 fuerant, in recta patrum fide sunt instituti.

nunc autem 
 digne damnato Petro orthodoxi arrianizant, Sabelliani constituuntur 
 abnegatores, esse me eiusdem honoris cum patre sed 
 minorem tamquam ab illo subcincti. ut aequaliter mihi non 
 dicatur hymnus in trisagio sed crucis mihi passio copuletur 
 neque in tribus subsistentiis canatur trisagion sed in me 
 solum agatur trinitatis hymnus ex eo. quod me in trisagio 
 isti referunt crucifixum, ne deprehendantur dicere spiritum

 

 
 
 
 sanctum inmortalem propter nos crucifixum.

attamen proposuit 
 et transcendit omnem haeresem Petri mala sententia. 
 quapropter in examinatione omnium facienda Arriani licet 
 frustra excusabunt se, sicut et aliae haereses, dicentes \'domine, 
 tu dixisti quia pater maior me est, sicut et Petrus 
 apostolus docuit dicens: hunc Iesum, quem uos crucifixistis, 
 hunc et Christum et dominum deus fecit. 
 propterea etiam credimus te esse facturam et non consubstantialem 
 patri\'. hic autem, de quo sermo est.

quid excusabit? 
 qua scriptura dicet traditum sibi trisagion crucifixum ? 
 quia enim Esaias ait consubstantialiter in trisagio seraphim 
 trinitatem glorificare, scimus. non enim ait. quia clamauerunt 
 inmortalem patrem, mortalem uero filium\\ sed consubstantialiter 
 \'sanctus sanctus sanctus\'.

num hoc euangelia 
 tradiderunt? sed arguitur ab eis, qui dixerunt: futurum est, 
 ut filius hominis tradatur ad crucifigendum, et: 
 oportetmulta pati filium hominis, et: implebuntur 
 omnia, quae scripta sunt filio hominis, et: tradent 
 eum gentibus et crucifigent eum, <et>: Iuda osculo 
 filium hominis tradis? non haec soli apostoli sed etiam 
 angeli praedicauerunt dicentes:memores estote, quomodo 
 uobis locutus est in Galilaea dicens quia oportet 
 filium hominis multa pati.

haec autem dicenda sunt 
 non tamquam alicubi separetur ab eo diuinitas, sed uobis

 

 

 
 
 
 suadent, quia diuinitas impassibilis inmortalisque permansit 
 seorsum et distincte passiones et mortem reddens propriae 
 carni. unde igitur hoc dogmatizare \'in trisagio crucem\'? num ex 
 patribus? sed etiam ipsi eius accusatores erunt nusquam hoc 
 asserendo. quapropter cum excusationem non habeat, obmutescat!" 
 Unde resipisce;

uigila, ut permaneas in iudicio 
 patrum; scito enim, quia neque reges neque potestates neque 
 principes soluere te poterunt ex aeterno uinculo, nisi conuictus 
 relinquas temporalem dignitatem, sedens tamquam Iob super 
 sordes extra ciuitatem. haec est ad te mea salutatio secundum 
 deum in Christo Iesu circa te et non secundum homines. 
 EXPLICIT EPISTOLA FLACCINI EPISCOPI RODOPAE AD PETRUM AXTI- 
 OCHENHI.

Ecce, karissime, repletus est mundus scandalo expositionis 
 tuae et regalia sollicita facta sunt et pastores excitati sunt 
 digne super te luctum inducere. da ergo, deprecor, unam 
 uocem rectae praedicationis, ut astruas ueritatem in communi 
 confitendo filium dei mundo crucifixum et non hunc abiciendum 
 per te et eius nomen, cum aliter peruerse dicitur in

 

 

 
 


 



 
 
 
 trisagio eius crux.

numquid tu prior es patrum, qui in 
 Nicaea conuenerunt, ut definitio tua super eos excellat? sed 
 ais \'ego propter Nestorium adieci in trisagio crucem, eo quod 
 ille secernat diuinitatem in crucifixione eius\\ et quid?

numquid nouus Nestorii sensus est? habuit enim hoc initium 
 a Paulo uesanae mentis Samosateno, quem sancti patres in 
 Nicaea in uita quidem non inuenerunt, dogma uero eius 
 damnauerunt et cessauit, non quod conscripserint trisagion 
 crucifixum, quoniam erat hoc eorum notitiae ualde grauissimum; 
 unde trisagion quidem in mysteriis solummodo canendum 
 reposuerunt, secundum quod seraphim aiunt, nullam 
 in hoc adiectionem aut detractionem agentes.

rursum autem 
 haec impietas renouata et sub impio Photino roborata est et 
 congregati sanctae memoriae patres Constantinopoli, licet eum 
 non inuenissent uiuum, sed tamen dogma ipsius damnauerunt, 
 quatenus nemo sapiat duos filios. unde et unum filium in sua 
 definitione confessi sunt. numquid trisagion dixerunt propter 
 nos crucifixum? quia definitionem patrum praecedentium se 
 secuti sunt, et sequenda eorum dogmata iudicarunt, ut trisagion 
 in solis mysteriis audiatur impassibiliter, sicut seraphim 
 aiunt, et non crucifixum.

deinde Nestorio inminente et 
 impia priorum suorum dogmata astruente, hoc est illius 
 Samosateni atque Photini, collecti propter eum, id est qui 
 circa beatissimos Caelestinum et Cyrillum tunc adgregati sunt, 
 impietates huiusmodi restrinxerunt non adponentes in trisagio 
 crucem. an tu uideris horum omnium sapientior existere aut

 
 
 



 



 
 
 
 sancto spiritu illis, quibus erat scientia. amplius esse plenus? 
 tua itaque adiectio crucis in trisagio adposita implacabilis 
 blasphemia est.

uerumtamen et post hos sanctos patres 
 cum terrae motus grauissimus Constantinopolim adprehendisset. 
 minor et maior, diues et pauper, seruus et liber ex ea discedentes 
 in Campo simul concurrerunt, gelu et hieme illuc potius 
 interire quam cum ea ciuitate corruere. quibus clementia dei 
 parcens reuelauit beatissimo Proclo, ut trisagion propter irae 
 placationem cum litania canerent, et hoc manifeste non uni 
 aut secundo notum est factum sed omni mundo. numquid 
 apposuit deus in eo dici crucem? nihil itaque, quia in eius 
 esset iniuriam. ait enim dicendum (sanctus deus, sanctus 
 fortis, sanctus inmortalis, miserere nobis\'.

quomodo ergo tu 
 praesumpsisti adponere crucem ultra deum aut etiam ultra 
 patres, patrem confundens filio et sancto spiritui. in trisagio 
 proferens crucem, quatenus apud te pater non sit pater solum 
 sed etiam filius, et filius non sit filius solum sed etiam pater. 
 et sanctus spiritus non sit solum spiritus sed etiam filius?

propterea si quis apponit in trisagio crucem praeter filium 
 dei, anathema sit. 
 si quis quaternitatem introducit in trisagio apponens post 
 trinitatem Christum crucifixum, anathema sit. 
 si quis confundit trinitatem eundem dicens esse patrem et 
 filium et sanctum spiritum, anathema sit.

si quis distinguit unam essentiam trinitatis in duas, anathema 
 sit.

 
 
 





 



 
 
 
 si quis unum filium secat in dualitatem filiorum, anathema 
 sit. 
 si quis dei uerbum et carnem dicit unam naturam ignorans 
 naturarum differentiam, anathema sit.

si quis diuinam naturam filii confundit passionibus carnis 
 eius et non confitetur eum spiritu impassibilem, carne uero 
 passum, anathema sit. 
 si quis dicit dei passibilitatem aut mortem gustasse deum 
 tamquam ad haec eum bona uoluntate uenisse, cum conuersus 
 esset. et non confitetur eum tamquam deum non fuisse sub 
 dominatione mortis, mortem uero mortificasse per carnem 
 suam mortalem, quam adsumpsit, anathema sit.

credimus enim, quia uita uita est et non recidit in mortem. 
 tu autem cognosce et abscidere, in quibus inique locutus es. 
 tamen sit et est dei gratia cum his, qui recte uerbum praedicant 
 ueritatis. EXPLICIT EPISTOLA ASCLEPIADIS EPISCOPI 
 TRALLENSIS AD PETRIM ANTIOCHENUM.

DILECTISSIMIS FRATRIBUS UNIVERSIS EPISCOPIS PER DARDANIAM CONSTITUTIS GELASIUS EPISCOPUS. SICUT ETIAM CUNCTIS FRATRIBUS PER 

 1 filium om. B dualitate BK 3 unaturam V 5 diuinam naturam 
 V: unam naturam K, naturam diuinam B 6 eius om. K impassilem 
 K 7 passum VK: passibilem B anathemf V 9 cum 
 om. B 10 et om. V 12 adsumsit V, sumpsit B 13 uerbis credimus 
 enim numerum VIIII praescripsit K recedit B et ante correctionem K 
 morte V 14 absidere B 15 sit VK: sit deus B post uerbum del . 
 dl B 16 ueritatis] desinit K BPLASCLEPLADIS V episcopi om. B 
 17 IRALLENSIS PARTIS CAMPANIAE (leg . Cariae?j AD B 
 
 70. Dat. anno ut uidetur 493. B = Berolin. lat. 79, quem quae 
 in hac epistula correxit manus Sirmondi, non curo. praeterea uerba 
 inde a his igitur (init. § 3) usque ad damnati sunt (§ 7) in duo capitula 
 diuisa traduntur in codice Paris. lat. 12098 = K. Edd. Car. 12 
 341; Bar. ad a. 492, 34; Collect. Concil.; BTA I 267; Thiel 335 . 
 19 sq . GET.ASIUS UNIVERSIS EPIS PER DARDANIAX CONSTITTTIS Sicut B DAR- 
 DAXIAX V 20 frabus V uniuersis supra linea V 
 

 


 



 
 
 
 DALMATIAS DESTINATA EST. Ubi primum respirare fas est a continuorum 
 tempestate bellorum, quae uel in illis prouinciis uel in 
 istis temporum qualitas incessanter exercuit, cunctos per Dardaniam 
 domini sacerdotes fraternae sollicitudine caritatis duximus 
 adloquendos:

primum, quia regimen apostolicae sedis indepti 
 strepitu publico, sicut dictum est, retardante commissae nobis 
 sacrae dispensationis officium propriis, ut mos erat, litteris 
 nequiuimus indicare, quo uestra fraternitas de communionis 
 domini nobiscum munere gratuletur; deinde ut, post tantas 
 acerbitates incommoditatesque mundanas qualiter inuicem 
 ualeremus. mutuus sermo depromeret; postremo, si qua de 
 ecclesiasticis referenda sunt causis, quae propter insidias 
 perpetui hostis pastorali sunt iugiter circumspiciendae uigilantia, 
 significationibus panderemus alternis.

his igitur incitati 
 per fratrem et coepiscopum nostrum Ursicinum praesentia 
 dirigere scripta curauimus, praeeunte gratia salutationis 
 hortantes. ut magnanimiter auxilio domini tolerando rerum 
 transeuntium uastitatem magis esse debeamus adtoniti, ne, 
 quod absit. perpetuae subeamus uitae dispendium. proinde, 
 quae catholicae ueritatis poscit utilitas praecauenda. dilectio 
 uestra paulisper aduertat.

apud Graecos, quibus multas 
 haereses abundare non dubium est, iam ante annos fere quadraginta 
 et quinque de domini nostri et saluatoris incarnatione 
 nata conquaestio est Eutyche quondam presbytero Constantinopolitano 
 in blasphemias proruente, per quas diceret unam

 
 
 
 tantummodo id est solam diuinitatis naturam siue substantiam 
 in domino Iesu Christo credere nos debere susceptae carnis 
 ueritate prorsus abolita.

quod utique impium prauumque 
 commentum Marcionistis Manichaeisque coniunctum totum 
 sine dubio salutis nostrae solueret sacramentum, siquidem, 
 quantum et scripturae uenerabilis dicit auctoritas et maiorum 
 testatur doctrina nostrorum, redemptorem mundi deum totum 
 simul deum totumque hominem ex Maria uirgine fuisse progenitum 
 et huic mundo certum est extitisse conspicuum, sic 
 passum atque resurrexisse constat a mortuis itaque quadraginta 
 diebus fuisse cum discipulis conuersatum, in caelum 
 ascendisse plena luce sit clarum eoque modo dictum ad iudicium 
 angelo testante uenturum, ut et filius hominis, quem 
 beatus Stephanus martyr a dextris uirtutis dei uidit astantem, 
 manifestus appareat et, quem compunxerunt, persecutores eius 
 aspiciant: quod nimirum sine carnis humanae non potest 
 constare materia, cuius adsumptio glorificata est deitate non 
 prorsus adsumpta.

unde et beatus lohannes apostolus dicit: 
 qui negat Christum in carne uenisse, hic est 
 antichristus, et gloriosus apostolus Paulus, qualem hodieque 
 credere debeamus dominum nostrum Iesum Christum, 
 palam professus est dicens: in quo habitat omnis plenitudo 
 diuinitatis corporaliter, quo breui capitulo 
 simul Arrianam pestem et hanc, quam diximus, Eutychianam 
 caelesti praedicatione subuertit, quia et nihil minus est, ubi 




 

 
 
 
 omnis plenaque diuinitas habitare perhibetur et 'corporaliter' 
 exprimendo in ueritate persistere nostri corporis adprobatur.

super his autem frequenter ab apostolica sede et per beatae 
 memoriae sanctum Leonem et per successores eius certum 
 est Graecos fuisse conuictos, sicut ipsorum cartis, quas apud 
 nos habemus, sine ambiguitate monstratur.

nunc uero, 
 quamuis ipsam pestilentiam non audeant profiteri, eos tamen, 
 qui talibus communicauerint meritoque secundum Calchedonensis 
 decreta concilii ab apostolica sede damnati sunt obstinatique 
 in eadem damnatione defuncti, pernicioso furore 
 defendunt et eorum recitationem ecclesiae catholicae moliuntur 
 ingerere. quibus utique, quod absit, receptis etiam contagium 
 prauitatis, cui se communione sociarunt, consequenter incurritur, 
 quemadmodum, quod auertat dominus, si Arrii uel cuiuslibet 
 haeretici ad ecclesiasticam recitationem nomen admittitur, 
 simul et consortium detestabilis erroris adsumitur.

unde 
 quia errorem quidem fatentur sed ea sibi putant communionem 
 catholicam conditione laxandam, ut nomina eorum, qui 
 praeuaricati sunt, illis in ecclesia recitare sit licitum et non 
 tam ipsi corrigere quam sinceritatem catholicam inficere 
 nitantur contagio perfidorum, dilectionem uestram fraternae 
 caritatis adfectu non destitimus admonere. ut si qui talia 
 seminantes ad uestras regiones forte peruenerint, modis 
 omnibus excludantur uobisque cum sede beati apostoli Petri, 
 sicut a patribus nostris est tradita, inlibata communio atque 
 ex omni parte inconuulsa perduret.

certe, si quis aures 
 uestras de hac crediderit subreptione pulsandas, sollicitudine

 
 
 
 pastorali ad nos quantocius referre properetis, ut communi 
 studio catholicoque tractatu pro domo unius domini cuncti 
 catholici conferant sacerdotes: ut et, quae orthodoxae definitioni 
 competunt, intemerata seruentur et, quatenus errantibus 
 deceat subueniri. rationabili deliberatione noscatur.

haec 
 autem uestra dilectio etiam ad contiguas sibi quasque prouincias 
 uicinosque pontifices prudenter faciat peruenire, ut ecclesiarum 
 praesules uniuersi ueritatis instructione percepta mortiferam 
 declinare ualeant falsitatem. ET SUBSCRIPTIO: Deus uos incolomes 
 custodiat, fratres carissimi.

DOMINO SANCTO APOSTOLICO ET BEATISSINO PATRI PATRUM GELASIO 
 PAPAE URBIS ROMAE HUMILES EPISCOPI DARDANIAE. Saluberrima 
 apostolatus uestri praecepta Tryphone uiro religioso filio nostro 
 deferente qua oportet deuotione suscepimus et maximas deo 
 omnipotenti et beatitudini uestrae referimus gratias, quod nos 
 pastorali admonitione et euangelica doctrina uisitare dignatus 
 es, domine sancte apostolice et beatissime pater patrum. 
 desiderii enim et uoti nostri est iussionibus uestris in omnibus 
 oboedire et, quemadmodum a patribus nostris accepimus, sedi 
 apostolicae, quae uitae et meritis uestris delata est. intemeratas 
 seruare atque religionem orthodoxam. cuius estis praedicatores, 
 fideli et inculpata deuotione, prout rusticitatis sensus patitur,

 

 
 
 
 custodire.

Eutyclietis enim uel Petri Acaciique et omnium 
 sectatorum eius atque consortium uelut quaedam pestifera 
 contagia ante uestram quoque uitauimus iussionem et multo 
 magis nunc post admonitionem sedis apostolicae ab eadem 
 nus pollutione necesse est abstinere et, si qui alii eiusdem 
 Eutychetis sectam uel Petri et Acacii aut secuti sunt aut 
 sequentur uel eorundem se complicibus atque consortibus 
 aestimant inmiscendos, a nobis, qui sedi apostolicae secundum 
 diuina praecepta et patrum statuta inculpatim seruire desideramus.

omni ratione uitandi sunt. et si qui forte praua 
 intentione, quod neque arbitramur neque optamus, a sede 
 apostolica se crediderint segregandos, ab eorum nos alienos 
 esse consortio profitemur, quoniam, ut dictum est, patrum in 
 omnibus custodientes praecepta et inuiolabilia sacrosanctorum 
 canonum instituta sectantes apostolicae et singulari illi sedi 
 uestrae communi fide et deuotione parere contendimus.

et 
 quoniam suggerendi nobis fomitem pro insita sibi benignitate 
 beatitudo uestra concessit, aliqua memorato Tryphoni uiro 
 religioso filio nostro praeceptorum uestrorum portitori suggerenda 
 mandauimus et, ut suggestionom eius, quantum arbitramur, 
 iustam et rationabilem pro supplicatione nostra libenti 
 animo apostolatus uester dignetur admittere, fusis precibus 
 exoramus. quod <si> supplicatio nostra meretur effectum, 
 unum ex angelica sede uestra cum saepe dicto uiro religioso 
 ad nos usque praecipite destinare. ut sub eius praesentia, 
 quae fides orthodoxa et uestrae iussionis sinceritas postulat, 
 ordinentur.

ET SIBSCRIPTIO: Iohannes episcopus

 
 
 
 sacrosanctae ecclesiae Scopinae metropolitanae ciuitatis huic rescripto 
 a nobis dato consentiens ad omnia, quae superius continentur, 
 manu propria subscripsi. Samuhel episcopus ut 
 supra subscripsi. Bonosus episcopus ut supra subscripsi. 
 Uerianus episcopus per Ualentinum archidiaconum ut supra 
 subscripsi. Faustinus episcopus ut supra subscripsi. Ursi. 
 cinus episcopus ut supra subscripsi.

In prolixitate epistolae dilectionis tuae magno nos gaudio 
 replesti in ea parte, in qua dictum est, quod in Thessalonicensi 
 ecclesia uel in aliis similiter recitata epistola decessoris 
 nostri de excessibus Acacii cuncti eidem anathema dixerint 
 nec quisquam communioni praeuaricatoris sese miscuerit.

unde quia nos admones dilectione fraterna, ut uelut medicinam 
 quandam fidei episcopis per Illyricum uel aliis ministrare 
 debeamus. quamquam hoc copiosissime factum sit a beatae 
 recordationis decessore nostro, et quia mos est Romanae ecclesiae 
 sacerdoti nouiter constituto formam fidei suae ad 
 sanctas ecclesias praerogare, haec eadem compendiosa nimis 
 breuitate studui renouare, ut, sub qua fide uiuendum sit, 
 secundum statuta patrum in hac nostra epistola propter

 

 

 

 
 
 
 breuitatem sine fastidio lector agnoscat.

confitemur ergo 
 dominum nostrum legum Christum filium dei unigenitum 
 ante omnia quidem saecula sine principio ex patre natum 
 secundum deitatem, in nouissimis autem diebus de sancta 
 uirgine Maria eundem incarnatum et perfectum hominem ex 
 anima rationali et corporis susceptione, homousion patri 
 secundum deitatem et homousion nobis secundum humanitatem. 
 duarum enim naturarum perfectarum unitas facta est ineffabiliter.

propter quod unum Christum eundem filium dei et 
 hominis unigenitum a patre et primogenitum ex mortuis 
 confitemur, scientes quod quidem coaeternus suo patri secundum 
 diuinitatem, secundum quam opifex est omnium, et dignatus 
 est post consensionem sanctae uirginis, cum dixit ad angelum 
 ecce ancilla domini, fiat mihi secundum uerbum 
 tuum, ineffabiliter sibi ex ipsa aedificari templum et istud 
 sibi uniuit. quod non coaeternum de sua substantia e caelo 
 detulit corpus sed ex massa nostrae substantiae, hoc est ex 
 uirgine.

hoc accipiens et sibi uniens non deus uerbum in 
 carne uersus est neque ut fantasma apparens, sed inconuertibiliter 
 et incommutabiliter suam conseruauit essentiam, primitias 
 naturae nostrae sibi uniuit. nam principium deus uerbum 
 has nostrae naturae primitias per multam sibi bonitatem 
 unire dignatus est: qui non permixtus sed in utrisque substantiis 
 unus et ipse uisus secundum quod scriptum est: 
 soluite templum istud et in tribus diebus

 

 
 
 
 resuscitabo illud. soluitur enim Christus Iesus secundum meam 
 substantiam, quam suscepit, et solutum suscitat proprium 
 templum, hoc ipse secundum diuinam substantiam, secundum 
 quam et omnium artifex est. numquam autem post resurrectionem 
 unitionis nostrae naturae discessit a proprio templo nec 
 discedere potest propter ineffabilem suam benignitatem, sed 
 est ipse dominus Iesus Christus et passibilis et impassibilis, 
 passibilis secundum humanitatem, impassibilis secundum diuinitatem.

suscitauit igitur suum templum deus uerbum et in 
 se naturae nostrae resurrectionem et renouationem operatus 
 est. et hanc dominus Christus, postquam resurrexit a mortuis, 
 discipulis suis ostendebat dicens : palpate me et uidete, 
 quoniam spiritus carnem et ossa non habet, quemadmodum 
 me uidetis habere. non dixit \'quemadmodum 
 me dicitis esse\' sed \'habere\', ut et qui habet et qui habetur 
 considerans, non permixtionem, non conuersionem, non mutationem 
 sed unitatem factam respicias. propterea et fixuras 
 clauorum et punctionem lanceae demonstrauit et cum discipulis 
 manducauit, ut per omnia resurrectionem nostrae naturae 
 in se renouatam doceret, et, quia secundum beatam diuinitatis 
 substantiam inconuertibilis, incommutabilis, impassibilis, inmortalis, 
 nullius indigens, perficiens omnes passiones, et permisit 
 proprio inferri templo, quod uirtute propria suscitauit, 
 et per propriam perfectionem templi sui renouationem nostrae 
 naturae operatus est.

qui autem dicunt subtilem hominem 
 Christum aut passibilem deum aut in carne uersum aut non

 

 

 
 
 
 counitum habuisse corpus aut de caelo hoc detulisse aut 
 fantasma esse aut mortalem dicentes deum uerbum indiguisse, 
 ut a patre resuscitaretur, aut sine anima corpus aut sine sensu 
 hominem suscepisse aut duas substantias Christi secundum 
 permixtionem confusas unam factam fuisse substantiam et 
 non confitentes dominum nostrum Iesum Christum duas esse 
 naturas inconfusas, unam autem personam, secundum quod 
 unus Christus, unus idem filius, istos anathematizat catholica 
 et apostolica ecclesia.

haec ergo sunt, frater dilectissime, 
 quae pro antidoto nos debere mittere flagitasti, quod nullus 
 amarum neque dulce noxium uidendum refugiat. nam et de 
 nostro conuentu disposueramus quosdam dirigere, si ratio id 
 temporis fieri permisisset. quod facere credimus oportune, 
 cum illarum partium correctio ad nos iuuante domino lega-

I tione plenissima, sicut confidimus, fuerit nuntiata, sperantes 
 etiam de dei nostri misericordia, ut huic praedicationi nostrae 
 clementissimus et Christianissimus imperator unanimitatem 
 suam auxiliumque coniungat, quatenus pro fide, qua pollet, 
 in illis regionibus coherceat, qui nouis quaestiunculis et secundum 
 elementa mundi, sicut uas electionis ante praedixit, 
 superflua uanaque concinnant nolentes contineri salutaribus 
 disciplinis.

sed uos, sicut ait idem apostolus, non ita 
 didicistis Christum, si tamen illum audistis et 
 in illo docti estis, sicut est ueritas in Iesu, quam 
 utique ille adprehendere poterit, qui orthodoxorum patrum,

 

 
 
 
 sicut saepe iam dictum est, obseruauerit instituta. deus te 
 incolomem custodiat, frater karissime.

AGAPITVS EPISCOPUS IUSTINIANO AUGUSTO. Gratulamur. uenerabilis 
 imperator, quod tanto catholicae fidei ardore succenderis, 
 ut omnibus piissimae uitae uestrae temporibus piam sollicitudinem 
 circa seruandam augendamque ecclesiarum concordiam 
 clementer adhibeas et unam fidem suaque per omnia firmitate 
 consimilem omnibus populis Christianis cupias praedicari.

nec mirum in eiusmodi clementiam uestram placita deo cogitatione 
 persistere, cum non alius imperii uestri beatior sit 
 prouectus quam religionis augmentum. quapropter libenti hoc 
 et prophetica uoce cantabo: repletum est gaudio os 
 nostrum et lingua nostra exultatione, quod florentissimum 
 principatum uestrum diuinis cotidie conspicimus beneficiis 
 adornari.

cupis etenim, uenerabilis imperator, ut tuae 
 pietatis epistolam de fidei uestrae expositione nuper ad beatae 
 memoriae decessorem nostrum Iohannem Romanae sedis antistitem 
 per Hypatium atque Demetrium episcopos destinatam 
 et a praefato praesule roboratam nostra quoque auctoritate 
 firmemus: laudamus, amplectimur; non quia laicis auctoritatem 
 praedicationis admittimus sed quia studium fidei uestrae 
 patrum nostrorum regulis congruens confirmamus atque roboramus, 
 per quod iam et unitas prouenit ecclesiae et reliqua 
 catholicae membra ecclesiae ad eius conpagem uestrae

 

 

 
 
 
 christianitais constantia reditura confidimus.

cuius professionis ue) 
 epistolae uestrae tenorem inferius adnectentes studium, quod 
 circa deum integre geritis, nostra auctoritate firmamus, praedicantes 
 huiusmodi fidem omnibus patrum nostrorum regulis 
 conuenire et apostolicae sedis concordare dog-matibus, constituentes, 
 ut si quis nostrae catholicae fidei contraire temptauerit, 
 quam pro submouenda haereticorum suspicione paternis 
 regulis consonantem praesenti definitione firmamus, a sancta 
 communione efficiatur extraneus.

unde et Cyrum eiusque 
 sequaces iam ante pro hac insania ab ecclesiae catholicae 
 communione suspensos et in sua hactenus perfidia permanentes, 
 nisi sub satisfactione canonica doctrinam apostolicam fuerint 
 consecuti, nullatenus patimur eos sacrae communioni restitui 
 sed etiam ut haereticos anathemati subicimus. dignum etenim 
 iudicamus, ut qui nostris constitutionibus parere contempserit, 
 ecclesiasticum statum puritatemque non maculet. textus autem 
 epistolae hic est.

GLORIOSISSIMO ET CLEMENTISSIMO FILIO IUSTINIANO AUGUSTO UIGI- 
 LIUS EPISCOPUS. Inter innumeras sollicitudines, quibus oneratur 
 imperiale fastigium, laudabile clementiae uestrae cognoscimus 
 esse propositum, per quod summotis omnibus discordiae 
 seminibus, quae in agro dominico humani generis inimicus 
 asperserat, uniuersos domini sacerdotes praemissis ad testimonium 
 conscientiae suae professionibus. per quas sanctorum 
 patrum et uenerabilium quattuor synodorum ac praesulum 
 sedis apostolicae inhaerere definitionibus atque iudiciis monstrarentur. 
 ad unitatem atque concordiam restituere properastis.

quarum professionum forma ut ecclesiasticae pacis

 

 
 
 
 amplectendum posteritati tradatur exemplum, praesenti, quemadmodum 
 se habeat, insertam paginae declaramus.

EXEXPLAR PRIMAE PROFESSIONIS QUAM AP SANCTAM EIPHI- 
 XIAM FECERUNT. Omnes quidem fideles, maxime uero dei 
 sacerdotes pacem et sanctificationem sequi cum omnibus oportet, 
 sine quibus nemo secundum apostolum uidebit dominum. et 
 nos igitur apostolicam sequentes doctrinam et festinantes concordiam 
 ecclesiarum seruari pracsentem facimus libellum.

in primis 
 quattuor sanctas synodos patresque, qui in isdem synodis consederunt, 
 Nicaenam trecentorum decem et octo, Constantinopolitanam 
 centum quinquaginta, Ephesenam primam ducentorum (in qua in 
 legatis suis atque uicariis, id est beatissimo Cyrillo Alexandrinae 
 urbis episcopo et Arcadio et Proiecto episcopis et Philippo presbytero, 
 beatissimus Caelestinus papa senioris Romae noscitur praesedisse)

et Calcedonensem sexcentorum triginta sanctorum patrum 
 suscipimus et per omnia et in omnibus, quaecumque in omnibus 
 gestis Calchedonensis concilii aliarumque praedictarum synodorum, 
 sicut in isdem quattuor synodis scriptum inuenitur, communi consensu 
 cum legatis atque uicariis sedis apostolicae, in quibus iuxta 
 tempora sua prodecessores sanctitatis uestrae beatissimi papae 
 senioris Romae ipsis synodis praesederunt, tam de fide quam 
 de aliis omnibus causis iudiciis constitutionibus aut dispositionibus 
 definita aut iudicata uel constituta siue disposita sunt, inconcusse 
 inuiolabiliter inreprehensibiliter atque inretractabiliter sine adiectione 
 uel inmutatione aliqua nos promittimus secuturos nec quicquam 
 contrarium, quod ad earum reprehensionem et retractationem uel 
 permutationem siue iniuriam sub qualibet occasione uel nouitate 
 pertineat, ammissuros aut tale aliquid praesumentibus consensuros:

sed quaecumque communi consensu cum legatis atque uicariis 
 sedis apostolicae orthodoxa esse ibidem dicta sunt, ea orthodoxa 
 ueneramur atque suscipimus; quaecumque anathematizauerunt uel 
 damnauerunt, et nos anathematizamus atque damnamus et uniuersa. 
 sicut in isdem synodis communi consensu cum uicariis sedis apostolicae 
 iudicata aut definita uel constituta sine disposita lecta

 

 
 
 
 inueniuntur, inretractabiliter atque impermutabiliter conseruamus.

sed et beatae recordationis papae Leonis epistolas et sedis apostolicae 
 constituta, quae tam de fide quam de firmitate supra dictarum 
 quattuor synodorum processerunt, nos in omnibus secuturos 
 seruaturosque promittimus, anathematizantes omnem hominem ad 
 ordines et dignitates ecclesiasticas pertinentem, quicumque contra 
 ea, quae superius promisimus, sub qualibet occasione uel altercatione 
 uenire temptauerit.

libellum autem in causa trium capitulorum, 
 de quibus quaestio nata est, contra constitutum piissimi 
 principis et beatitudinis uestrae ego quidem nullum feci sed uolo 
 atque consentio, ut omnes libelli, qui facti sunt, sub hac forma 
 beatitudini uestrae reddantur.

de iniuriis autem, quaecnmque 
 beatitudini et sedi uestrae factae sunt, eas quidem non feci sed, 
 quia pro pace ecclesiae modis est omnibus festinandum, uelut si 
 eas fecissem, ueniam postulo. quia uero tempore discordiae excommunicatos 
 uel non receptos a beatitudune uestra in communione 
 suscepi, pariter ueniam postulo.

In hac forma fecerunt Menas Constantinopolitanus episcopus, 
 Theodorus Caesareae Cappadociae, Andreas Ephesenus, Theo. 
 dorus Antiochiae Pisidiae, Petrus Tarsensis, sed et multi alii 
 idem fecerunt.

ITEM EXEMFLAR PROFESSIONIS qi AM RESIDUI EPISCOl\'1 THEO- 
 PHANIORVM DIE NOBIS FECERUNT. Scientes, quantorum bonorum 
 causa est pax dei custodiens corda et sensus fidelium 
 et colligens eos ut unum idemque sapiant in recta fidei confessione 
 et ad perficienda diuina mandata, et propitium deum 
 faciens in his, quae recta sunt, concordantibus:

ideo festinantes 
 unitatem conseruare ad apostolicam sedem uestrae beatitudinis 
 manifestum facimus, quod nos semper conseruauimus et conseruamus

 
 
 
 fidem ab initio traditam a magno deo et saluatore nostro Iesu 
 Christo sanctis apostolis et ab illis in omni mundo praedicatam 
 et a sanctis patribus explanatam et maxime ab his, qui in sanctis 
 quattuor synodis congregati sunt:

quos per omnia et in omnibus 
 sequimur et suscipimus, id est trecentos decem et octo sanctos 
 patres, qui Nicaeae congregati sunt et sanctum symbolum siue 
 mathema fidei exposuerunt et Arrianam impietatem anathematizauerunt 
 ei eos, qui eam sapuerunt uel sapiunt;

suscipimus autem 
 et centum quinquaginta sanctos patres Constantinopoli congregatos, 
 qui idem sanctum mathema explanauerunt et de deitate sancti 
 spiritus dilucidauerunt et haeresem Macedonianam spiritum sanctum 
 impugnantem et impium Apollinarium condemnauerunt cum his, 
 qui eadem illis sapuerunt uel sapiunt;

suscipimus autem et sanctos 
 ducentos patres in Ephesena prima synodo collectos, qui per omnia 
 secuti sunt idem sanctum symbolum siue mathema et condemnauerunt 
 Nestorium impium et scelerata eius dogmata et eos, qui 
 similia ei aliquando sapuerunt uel sapiunt;

ad haec autem 
 suscipimus et sexcentos triginta sanctos patres Calchedone congregatos, 
 qui etiam ipsi per omnia consenserunt praedictis sanctis 
 tribus synodis et secuti sunt praedictum symbolum siue mathema 
 a trecentis decem et octo sanctis patribus expositum et a centum 
 quinquaginta sanctis patribus explanatum et anathematizauerunt 
 eos, qui aliud praeter praedictum symbolum praesumunt docere 
 aut exponere aut tradere sanctis dei ecclesiis, condemnauerunt 
 autem et anathematizauerunt et Eutychen et Nestorium et impia 
 eorum dogmata et eos, qui similia eis sapuerunt uel sapiunt.

his 
 ita se habentibus certum facimus, quod omnia, quae a praedictis 
 sanctis quattuor synodis iudicata et definita sunt, et seruauimus 
 et seruamus, quia etsi per diuersa tempora praedictae sanctae 
 quattuor synodi factae sunt, tamen unam eandemque confessionem 
 fidei seruauerunt et praedicauerunt. suscipimus autem et amplectimur 
 et epistolas praesulum Romanae sedis apostolicae tam

 
 
 
 aliorum quam Leonis sanctae memoriae de recta fide scriptas et de 
 quattuor sanctis conciliis uol de uno eorum.

cum igitur praedicta 
 omnia et seruauimus et seruamus et in isdem nobis ipsis inuicem 
 consentimus, necessarium est conferri de tribus capitulis, unde 
 quibusdam quaestio nata est, et ideo petimus praesidente nobis 
 uestra beatitudine sub tranquillitate et sacerdotali mansuetudine 
 sanctis propositis euangeliis communi tractatu eadem capitula in 
 medio proponenda quaeri et conferri et finem quaestioni imponi 
 deo placitum et conuenientem his, quae a sanctis quattuor conciliis 
 definita sunt, quoniam ad augmentum pacis et concordiam 
 ecclesiarum pertinet, ut omni de medio dissensione sublata, quae 
 a praedictis quattuor sanctis conciliis definita sunt, inconcussa 
 seruentur, sanctarum synodorum reuerentia in omnibus custodita. 
 his autem et subscripsimus.

In hunc modum fratres et coepiscopi nostri Eutychius Coustantinopolitanus, 
 Apollinaris Alexandrinus, Domninus Antiochiae 
 Syriae, Helias Thessalonicensis, sed et ceteri, qui primam 
 professionem non fecerunt. in hac secunda professione aut 
 suscripserunt aut seorsum eandem fecerunt.

His igitur ita dispositis optauimus quidem, uenerabilis 
 imperator ut, sicut frequentissime supplici prece poposcimus, 
 euntes ad quemlibet Italiae locum aut certe ad Siciliam 
 conuocatis ad nos Africanae et aliarum prouinciarum Latinae 
 linguae sacerdotibus uel ecclesiae nostrae sacratis ordinibus 
 secundum consuetudinem tractaremus et de quaestionibus 
 trium capitulorum pietati uestrae redderemus plena deliberatione 
 responsum.

quod quia fieri serenitas uestra non adnuit, hoc 
 interim noscitur constitutum, ut oblatis a nobis mansuetudini 
 uestrae nominibus de supra scriptis prouinciis, qui nobiscum 
 ad tractatum adhiberentur, antistites clementia uestra faceret 
 aduenire. cui dispositioni item praebuimus ecclesiasticae pacis 
 amore consensum.

postea uero hoc magis cum consensu fratrum

 
 
 
 nostrorum istarum partium episcoporum nuper ante sanctum 
 paschae diem pietas uestra constituit, ut exaequato numero 
 his pontificibus, qui in Constantinopolitana urbe praesentes 
 sunt, de tribus capitulis, ex quibus quaestio uertitur, secundum 
 superius designatam fratrum nostrorum episcoporum professionem 
 deberemus inire tractatum.

sed quia, dum ea, 
 quae pro conseruanda ecclesiarum pace cum fratribus nostris 
 fieri uestra dispositione conuenerant, festinaremus impleri, ut 
 habita salubri deliberatione communiter et propter informandam 
 uniuersalem ecclesiam cunctis, quae inter nos gererentur, 
 in scriptum deductis atque iacentibus nostrum ex his collectum 
 de tribus capitulis in quaestionem deductis iudicium proueniret, 
 continuo pietas uestra post illud uolumen.

quod nobis non 
 ante multos paschae dies per fratrem nostrum Benignum 
 Heracleae Pelagoniae direxit episcopum, aliam denuo chartam 
 post diem sanctum paschae per uirum magnificum Theodorum 
 decurionem palatii destinauit, in qua uos interim, quid de 
 tribus sentiretis capitulis, exponentes nostrum poposcitis dari 
 ex eadem debere causa responsum, idemque fratres nostri 
 neque exaequato nobiscum numero residere neque in scriptum, 
 quae ageremus uel tractaremus, redigi paterentur, tamquam 
 (quod absit!) non conuenientia rectitudini loqueremur, quae 
 scribere timeremus, et insuper gloriosissimis ad nos proceribus 
 destinatis insisteret uestra clementia nostrum de trium capitulorum 
 negotio quam celerrime proferri debere responsum:

nec 
 sic destitimus uestrae oboedire uelle clementiae, hoc solummodo 
 postulantes, ut pro infirmitate corporis nostri, quae 
 nulli habetur incognita, uiginti dierum nobis daretis indutias, 
 quatenus habito nobiscum deo auxiliante tractatu definitionis 
 nostrae constituto die scripto sententiam diceremus.

ad 
 fratres et coepiscopos nostros, a quibus similiter de eadem

 
 
 
 causa responsum uos flagitare dixistis, filium nostrum diaconum 
 Pelagium cum huiusmodi mandato direximus dicentes, ut, 
 quia constitutus conlationis faciendae modus fuerat praetermissus, 
 saltem XX dies pro ante dicta mei corporis inbecillitate, 
 quam norunt, nostrum deberent definitiuum de tribus capitulis 
 sustinere responsum, antiquum ac regularem custodientes 
 ordinem, ne ante nostrae hoc est sedis apostolicae, cui per 
 dei gratiam praesidemus, promulgationem sententiae quicquam 
 proferre temptarent, unde scandali rursus, quae sopita fuerat, 
 oriri pot.uisset occasio.

propositis itaque nobis et diligenter 
 inspectis, in quantum uniuscuiusque capituli in quaestionem 
 deducti ratio postulabat, synodalibus codicibus atque gestis 
 prolatisque aliis eorundem patrum, qui uel in sanctis quattuor 
 synodis aut in una earum resedisse monstrantur, synodalibus 
 epistolis, inspectis nihilominus prodecessorum nostrorum sedis 
 apostolicae praesulum constitutis aliisque probatorum patrum 
 necessariis instructionibus pertractatis, si qua de his, quae in 
 quaestionem deducta sunt, apud patres nostros examinata 
 fuerint, finita atque disposita, memores superius designatarum 
 professionum inuestigare curauimus.

inspicientes dogmata 
 quaedam in prima chartacei uoluminis parte per fratrem 
 nostrum Benignum episcopum Heracleae Pelagoniae a uestra 
 pietate transmissi iacentia, quorum tenor secundum intellectum 
 subter expositum ad excludendum totius ambiguitatis errorem 
 praesenti definitioni nostrae tenetur insertus, plena exsecrabilibus 
 blasphemiis et orthodoxae fidei, quae secundum euangelicam 
 apostolicamque doctrinam a sanctis quattuor synodis 
 Nicaena Constantinopolitana Ephesena prima atque Calchedonensi 
 probabiliter atque inreprehensibiliter sancti spiritus

 
 
 
 cooperante praesentia legitur definita, ualde inimica esse perspeximus 
 et procul a Christianis sensibus repellenda: propterea 
 ergo utpote exsecrabilia atque a sanctis patribus olim sine 
 dubitatione damnata nostra quoque sententia anathematizamus 
 atque damnamus. quorum primum capitulum ita se habet:

Capitulum I. 

 Quomodo igitur tu, cui super omnes maxime decet dementium 
 regimen, illum, qui ex uirgine natus est, deum esse et ex deo 
 consubstantialem patri existimari dicis, nisi forte sancto spiritui 
 imputare illius creationem nos iubes?

sed, qui deus est et ex 

 

 
 
 
 deo et consubstantialis patri, ei quidem, qui ex uirgine natus erat 
 (o mirande!) et qui per spiritum sanctum secundum diuinas scripturas 
 plasmatus est et confictionem in muliebri accepit uentre, 
 inerat forsitan, quia mox, quam plasmatus est. et ut templum dei 
 esset accepit: non tamen existimandum nobis est deum de uirgine 
 natum esse, nisi forte idem existimandum nobis est et quod natum 
 est et quod est in nato templum et qui in templo est deum uerbum; 
 non tamen nec secundum tuam uocem pronuntiandum est 
 omnino ex uirgine natum deum esse et ex deo consubstantialem 
 patri.

nam si non hoino est, sicut dicis, adsumptus, qui natus 
 est ex uirgine, deus uero incarnatus: quomodo, qui natus est, 
 deus ex deo et consubstantialis diceretur patri carne non potente 
 hanc uocem suscipere? nam est quidem dementia deum ex uirgine 
 natum esse dicere; hoc enim nihil aliud est quam ex semine eum 
 dicere Dauid de substantia uirginis genitum et in ipsa plasmatum. 
 quia quod ex semine Dauid et de substantia uirginis est. in materno 
 uentre constitit et sancti spiritus plasmatum uirtute natum 
 fuisse dicimus de uirgine.

ut autem aliquis ex hoc concedat 
 dicere ipsis, quod deus et ex deo et consubstantialis patri natus 
 est ex uirgine, eo quod est in templo nato: sed non per se natus 
 est deus uerbum, incarnatus uero, sicut dicit iste sapiens. si igitur 
 cum carne eum natum esse dicunt, quod autem natum est, deus 
 ex deo et consubstantialis patri est, necesse est hoc et carnem

dicere, quod, si non id caro est, quoniam nec deus nec ex deo 
 nec consubstantialis patri sed ex semine Dauid et consubstantialis 
 ei, cuius semen est, non id, quod natum est ex uirgine, deus et 
 ex deo et consubstantialis patri (nisi forte pars nati, prout ipse 
 in inferioribus partem Christi nominat deitatem) sed non diuina 
 natura ex uirgine nata est:

natus autem est ex uirgine, qui ex 
 substantia uirginis constat. non deus uerbum ex Maria natus est; 
 natus autem est ex Maria, qui ex semine est Dauid, non deus 
 uerbum ex muliere natus est, sed natus est ex muliere, qui uirtute 
 sancti spiritus plasmatus est in ea; non ex matre natus est consubstantialis 
 patri (sine matre enim iste secundum beati Pauli uocem) 
 sed qui in posterioribus temporibus in materno uentre sancti spiritus 
 uirtute plasmatus est utpote sine patre propter hoc dictus.

In supra scripto primo capitulo quoniam per circuitus id 
 uidetur astrui, quia homo purus ex sancta uirgine Maria 
 natus sit, dicendo (si fatemur deum uerbum, qui consubstantialis 
 est patri, carne ex eadem uirgine natum, necesse est ut 
 et carnem consubstantialem patri consequenter esse dicamus\' 
 ideoque quicumque huiusmodi intellectu sapit docet credit 
 aut praedicat et non eundem uerbum ac filium dei per secundam 
 natiuitatem ex sancta uirgine incarnatum et natum credit, 
 anathema sit.

Capitulum II. 

 Mox autem in ipso plasmato deus uerbum factus est; nec enim 
 in caelum ascendenti solum inerat sed etiam ex mortuis resurgenti 
 utpote et resuscitans eum secundum suam promissionem; nec 
 resurgenti solum inerat sed etiam crucifixo et baptizato et euangelicam 
 post baptisma conuersationem peragenti nec non etiam 
 ante baptisma legalem adimplenti constitutionem et praesentato 
 secundum legem et circumciso et partus pannis obuoluto; erat 
 autem forte in ipso et nascenti et cum in materno utere esset a 
 prima statim plasmatione; dispensationi enim, quae circa eum 
 erat, ordinem imponebat utpote et particulatim ipsum ad perfectionem 
 producens.

Capitulum III. 

 Et per tempus quidem ad baptisma ducens, post illud autem 
 ad mortem, deinde secundum suam pronuntiationem resuscitans, 
 ducens in caelum, collocans eum ad dexteram dei per suam coniunctioncm, 
 ex qua sedet et adoratur ah omnibus et omnibus indicabit. 
 istorum autem omnium finem apud so habebat deus uerbum. 
 cum in eo erat, et omnia per ordinem complebat. quem ordinem 
 ipse arbitrabatur bene habere praefinitione quidem et uoluntate,

 

 
 
 
 quam antea statuit pro his quae euentura erant, et bona uoluntate, 
 quam circa eum habebat, ab initio similiter inerat ei, per ordinem 
 autem sibi placitum ad perfectionem ducebat ipsum.

In supra scriptis secundo et tertio capitulis hoc uidetur 
 astrui, quia deus uerbum homini plasmato inerat tamquam 
 alter in altero. dicendo enim, ut particulatim dispensationi, 
 quae circa eum erat, ordinem uideretur imponere et eum 
 propter bonam uoluntatem, quam circa ipsum habebat et 
 praestabat ei qui adsumptus est, ad prouectum perfectionis 
 adducere, talibus uerbis dualitas personarum in uno domino 
 ac deo nostro Iesu Christo execrabiliter uidetur induci et 
 tamquam quemlibet hominem dei uerbi gratia per spatia 
 temporum profecisse ideoque, quicumque eo intellectu sapit 
 docet credit aut praedicat, anathema sit.

Capitulum IIII. 

 Suam autem Cooperationem ad proposita opera praestabat ei\' 
 qui adsumptus est : ubi hoc facit in loco sensus fuisse deitatem 
 illi, qui adsumptus est? nec enim eis, quibuscumque suam donauit 
 Cooperationem, sensus locum illis t obtinebat; si autem et modo 
 praecipuam quandam cooperationem donauit illi, qui adsumptus est, 
 non hoc faciebat locum sensus deitatem optinere.

sed si doitas 
 pro sensn fiebat illi, qui adsumptus est, secundum uestra uerba: 
 quomodo timorem in passione suscipiebat? quid uehementioribus 
 orationibus ad inminentem necessitatem indigebat. quas cum magna 
 quidem et clamosa uoce, cum plurimis autem lacrimis secundum 
 beatum Paulum referebat deo? quomodo timore tanto tenebatur, 
 ut ex inmensa trepidatione fontes sudoris dimitteret euangelista 
 aperte dicente, quod globis sanguinis similis sudor descendebat?

quid autem et angeli aduentu et uisitatione egebat animam reficientis 
 in experimento malorum, confortantis eius alacritatem,

 

 
 
 
 excitantis eum ad inminentem passionis necessitatem, tolerare fortiter 
 mala suadentis, unguentis ad patientiam et tolerantiam malorum, 
 ostendentis praesentium malorum fructum, ex passione mutationem 
 futuram, gloriam bonam circa eum post passionem futuram? qui 
 enim secundum euangelistae uocem confortabat eum, angelus scilicet, 
 uerbis istis fortem eum faciebat et infirmitate naturae superiorem 
 fieri hortabatur et corroborando cogitationes eius fortem 
 eum faciebat.

In supra scripto quarto capitulo quia dici intellegitur, quod 
 sicut aliis hominibus donauit suam cooperationem deus, ita 
 et ei, qui adsumptus est, licet praecipua, tamen similiter ut 
 aliis hominibus dicitur esse donata et ita purum atque infirmum 
 hominem circa passionem angeli eguisse praesidio, ut 
 ei pro corroborandis cogitationibus eius futura gloria promitteretur 
 de tolerantia passionis: quae si quis ita sapit docet 
 credit aut praedicat, anathema sit.\'

Capitulum V. 

 
 
 \'Uade post me, satanas; scandalum mihi es, quod 
 11 non sapis ea quae dei sunt sed ea quae hominum: non 
 est confusio mihi mors, non fugiam ipsam ut indecentem ad humanam 
 gloriam respiciens; sustinebo autem meliore animo experimentum 
 mortis pro plurimis bonis futurae, in quibus et ipse fuero 
 et per me omnes. ne mihi animum laedas neque turbes tamquam 
 confusione dignum fugere admonens mortis experimentum.\'

In supra scripto quinto capitulo dicitur, quod ideo Iesus 
 Christus uerba Petri apostoli fuerit aspernatus, quando ei

 

 

 

 
 
 
 dixit: uade post me, satanas; scandalum es mihi. 
 quia non sapis ea quae dei sunt sed.ea quae 
 hominum, ne dissuasione eius animus ipsius perturbatus 
 refugeret passionem et quia passione sua proficeret et pro 
 plurimis bonis exinde sibi adipiscendis futurae mortis experimentum 
 susciperet. qui igitur haec ita sapit docet credit aut 
 praedicat et non magis nobis mortem ipsius, quam propria 
 carne suscepit, aeternae credit uitae praemia contulisse, anathema 
 sit.

Capitulum VI. 

 Quod enim dictum est: ducebatur a spiritu, aperte hoc 
 significat, quod ab eo regebatur, ab eo ad uirtutem propositorum 
 confortabatur, ab eo ad haec quae oportebat ducebatur, ab eo 
 quod decebat docebatur, ab eo cogitationibus corroborabatur, ut 
 ad tantum certamen sufficeret, sicut et beatus dicit Paulus: quicumque 
 enim spiritu dei aguntur, hi sunt filii dei, 
 dnci spiritu dicens illos, qui ab eo gubernantur, ab eo docentur. 
 ab eo ad melius constituuntur, ab eo competentium doctrinam 
 accipiunt.

cum dixisset autem euangelista, quod spiritu sancto 
 plenus regressus est ab Iordane, aperte demonstrauit, quod huius 
 causa sancti spiritus habitationem in baptismate suscepit, ut inde 
 ad proposita caperet uirtutem. unde et ad certamen illud, quod 
 pro nobis erat ad diabolum effecturus, spiritu ducebatur.

In supra dicto sexto capitulo rursus tamquam purus homo 
 ab spiritu, cuius praesentiam post baptisma suscepisse dicitur. 
 ad omnia ductus perhibetur, confortatus et edoctus sicut 
 ceteri homines, de quibus, ut hic uidetur dici, apostolus ait: 
 quicumque spiritu dei aguntur, hi filii dei sunt. si 
 quis igitur haec ita sapit docet credit aut praedicat et non 
 deum uerbum incarnatum unum esse credit et confitetur et 
 praedicat Christum. anathema sit.

Capitulum VII. 

 Dicant igitur nobis omnium sapientissimi: si pro sensu domino 
 Christo, qui est secundum carnem, deitas facta esset, sicut dicunt, 
 quid sancti spiritus cooperatione ad haec Christus indigebat? nec 
 enim unigeniti deitas spiritu indigebat ad iustificationem, spiritu 
 indigebat ad uincendum diabolum, spiritu indigebat ad operanda 
 miracula, spiritu indigebat ut doceretur ea quae decebat peragere,.spiritu 
 indigebat, ut inmaculatus appareret.

si enim pro sensu 
 quidem deitas, sufficiebat autem ad omnia eius uirtus, necesse 
 erat inde omnia fieri, ut superflua esset sancti spiritus habitatio. 
 sed nunc unctum esse dicit ipsum spiritu et habitasse in eo spiritum 
 et ad omnia adiutasse proposita et doctrinam inde ipsum 
 accepisse et uirtutem et inde impetrasse iustificationem et inde 
 inmaculatum factum esse.

In supra scripto septimo capitulo hoc dici intellegitur. quia 
 ut ceteri homines ad iustificationem suam et ad uincendum 
 diabolum et ad operanda miracula et ut doceretur ea, quae 
 decebat eum agere. et ut inmaculatus appareret, habitatione 
 sancti spiritus eguisset et ipso spiritu eum ad omnia adiutum 
 fuisse proposita. quicumque ergo haec ita sapit docet credit 
 aut praedicat et non sua deitate Christum utpote uerum deum 
 omnia operatum fuisse quae uoluit et operari quae uolet sed 
 tamquam purum hominem sancti spiritus eguisse solatio, 
 anathema sit.

Capitulum VIII. 

 Hoc, quod ante saecula erat, dicit in ultimis factum esse temporibus 
 (utpote quibusdam hoc confitentibus, cum nemo ex his, 
 qui pietatis curam habent, istum patitur morbum habere dementiae, 
 ut dicat eum, qui ante saecula est, in ultimis factum esse) et his 
 infert, quod necesse est et hoc, quod in ultimis est, ante saecula 
 esse, et accusat eos, qui non omnia similiter cum obuersione dicunt, 
 quasi his, qui unum esse filium confitentur, necessitatem habentibus 
 cum obuersione omnia dicere.

et quis non beatificet uestram 
 dementiam? quis autem non optet tales impetrare doctores tantam 
 confusionem rationi pietatis introducentes, ut dicerent \'hoc. quod 
 ante saecula est, factum est in ultimis\' et hoc alienarent sua natura 
 et ad deterius deducerent, deinde obuerterent quod et hoc, 
 quod est in ultimis, ante saecula est, cum oporteret forte dicere 
 quod, qui ante saecula erat, adsumpsit hunc, qui in ultimis erat 
 secundum beati Pauli uocem?

uestras igitur leges sequentes et 
 a tua sapientia constitutam obuersionem immo magis snbuersionem 
 suscipientes age omnia simul confundamus et nulla iam sit discretio 
 nec dei formae nec serui formae, nec templi sumpti nec 
 eius qui in templo habitauit, nec eius qui solutus est nec eius 
 qui suscitauit, nec eius qui perfectus est in passionibus nec eius

 

 
 
 
 qui perfecit,

nec eius qui memoriam meritus est nec eius qui 
 memor factus est, nec eius qui uisitatus est nec eius qui uisitauit, 
 nec eius qui paulo minus ab angelis minoratus est nec eius qui 
 minorauit, nec eius qui gloria et honore coronatus est nec eius 
 qui coronauit, nec eius qui constitutus est super opera manuum 
 dei nec eius qui constituit, nec eius qui accepit ista ad subiectionem 
 nec eius qui dedit subiectionem.

In supra dicto octauo capitulo diuersis modis uidetur induci 
 dualitas personarum per hoc quod dicitur \'non ipse, qui 
 ante saecula erat, in ultimis dicendus est uenisse temporibus\', 
 sed quasi altera sit adsumentis humanitatem, altera adsumpti 
 persona. si quis igitur haec ita sapit docet credit aut praedicat 
 et non eundem deum uerbum, qui ante saecula ex patre natus 
 est, in ultimis temporibus ex beata uirgine Maria incarnatum 
 et natum esse fatetur, ut unus idemque sit Christus in utraque 
 natura, anathema sit.

Capitulum IX. 

 Istum igitur uirum, in quo statuit omnium facere iudicium ad 
 . fidem futurorum, cum resuscitasset eum ex mortuis et iudicem 
 omnium demonstrasset secundum beati Pauli uocem. merito unitate 
 ad se ipsum dignatus est et per coniunctionem ad se factam talium 
 participem eum fecit, ut et adorationis communionem haberet, 
 omnibus quidem diuinae naturae debitam adorationem reddentibus, 
 comprehendentibus autem adoratione et illum, quem inseparabiliter 
 scit sibi coniunctum. ex quo manifestum est, quod ad maiora eum 
 perduxerit.

In supra scripto nono capitulo coniunctionis et participationis 
 cuiusdam uocabulo quasi dei ad hominem Christum 
 factae diuinis Christus asseritur operibus decorari: per quae 
 rursus dualitas inducitur personarum. si quis igitur ita sapit

 

 
 
 
 docet credit aut praedicat et non unum eundemque Christum 
 deum ac dominum nostrum manente in suis proprietatibus 
 differentia naturarum agnoscit et credit, anathema sit.

Capitulum X. 

 \'Ego quidem, quem uidetis, nihil quidem facere possum secundum 
 meam naturam, cum homo sim; operor autem, quia in me 
 manens pater omnia facit. quoniam enim et ego in patre et pater 
 in me, deus autem uerbum unigenitus dei in me est, certum est 
 quod et pater cum ipso in me manet et opera facit'.

et non est 
 mirandum de Christo haec existimari, cum euidenter ipse de ceteris 
 hominibus dicit: qui diligit me, uerbum meum obseruet 
 et pater meus diliget eum et ad eum ueniemus 
 et mansionem apud ipsum faciemus. si enim apud unumquemque 
 huiusmodi hominem et pater et filius mansionem faciunt, 
 quid mirandum est, si in domino secundum carnem Christo ambo 
 simul putarentur manere communione eorum secundum substantiam 
 communionem etiam mansionis forsitan suscipiente?

hominis habitare. qui ergo haec ita sapit docet credit aut 
 praedicat, anathema sit.

Capitulum XI. 

 Ita et animam utpote humanam et inmortalem constitutam et 
 sensus participem prius accipiens et per resurrectionem in immutabilitatem 
 constituens sic et nobis eorundem istorum per resnr--rectionem 
 praebuit communionem.

ideo ante resurrectionem ex 
 mortuis increpat quidem Petrum ut suis eum uocibus scandalizantem 
 et in magna trepidatione per tempus passionis constitutus apparitione 
 angeli indiget confortantis eum ad patientiam et tolerantiam 
 inminentium malorum. post resurrectionem autem ex mortuis et in 
 caelos ascensum impassibilis factus et immutabilis omnino et ad 
 dexteram sedens dei iudex uniuersi est orbis terrarum utpote in 
 eo diuina natura faciente indicium.

In supra scripto undecimo capitulo eadem repeti uidentur, 
 quae superius in quarto iam dicta sunt, quod ante passionem 
 ita infirmus fuerit Christus, ut in magna trepidatione passionis 
 tempore constitutus angeli uideretur eguisse solatio. quod 
 quia uelut purum hominem, qui huiusmodi auxiliis egeat, 
 significare uidetur, si quis ita sapit docet credit aut praedicat, 
 anathema sit.

Capitulum XII. 

 Sic igitur et hic, sapientissime omnium. habere nos doces Christi 
 sensum ut sanctum spiritum habentes illum, qui sensui Christi 
 aliquam uirtutem adimplebat, prudentiam ei praestans ad omnia 
 quae agenda erant;

sicut et in praecedentibus demonstrauimus, 
 quod ab ipso quidem in eremum ad certamina. quae contra diabolum 
 erant, ducebatur, unctione autem illius et scientiam et uim 
 eorum, quae agenda erant, accipiebat et illius particeps factus non 
 solum miracula faciebat sed etiam, quomodo uti oportebat

 

 
 
 
 miraculis, sciebat subtiliter, ut notam quidem faceret gentibus pietatem, 
 pateretur autem laborantium infimitates et sic ad effectum suam 
 uoluntatem educeret, et iustificabatur inde et inmaculatus ostendebatur 
 sine reparatione peiorum sine custodia meliorum siue 
 etiam paulatim ad meliora profectibus.

In supra scripto duodecimo capitulo eadem, quae in septimo 
 capitulo, uidentur exponi, asserendo dominum nostrum Iesum 
 Christum per habitationem sancti spiritus ad omnia informatum 
 et per tempora ad perfectionem unctionis eius auxilio 
 peruenisse. si quis igitur eum non sua deitate perfectum esse 
 credens sed tamquam purum hominem unctione sancti spiritus 
 indigentem fuisse adiutum sapit docet credit aut praedicat. 
 anathema sit.

Capitulum XIII. 

 Quomodo igitur sequentiam habet eo, quod homo factus est 
 deus, istum hominem deum uerbum esse dicere? si enim homo 
 est deus uerbum, ut ipse dicis, omnimodo de homine dicimus ea, 
 quae de deo uerbo cuangelista dicit. quid autem dicit? in principio 
 erat uerbum et uerbum erat apud deum et deus 
 erat uerbum. iste erat in principio ad deum. omnia 
 per ipsum facta sunt et sine eo factum est nihil.

quod factum est. ergo si homo est deus uerbum, dicimus 
 de ipso: (in principio erat homo et homo erat ad deum et deus 
 erat homo. erat homo in principio ad deum. omnia per ipsum 
 facta sunt et sine ipso factum est nihil, quod factum est.\' si 
 enim homo est deus uerbum, sicut dicis, conuenient omnia ipsi, 
 quae de deo uerbo dicit euangelista.

In supra scripto tertio decimo capitulo negari uidetur deum 
 uerbum hominem factum et rursus hominem deum uerbum 
 esse, ut per hoc inducatur. sicut superius dictum est, dualitas 
 personarum. si quis igitur ita sapit docet credit aut praedicat

 

 
 
 
 et non potius manente in domino deo nostro Iesu Christo 
 inconuertibiliter atque indiuise differentia naturarum sic una 
 persona siue una subsistentia eius esse creditur, ut et deus 
 uerbum sine ulla diuinae naturae suae conuertibilitate homo 
 esse et adsumpta humanitas propter singularitatem personae 
 inconuertibiliter deus esse credatur, anathema sit.

Capitulum XIIII. 

 Hoc quidem, quod est ad patrem meum et patrem uestrum 
 et deum meum et deum uestrum, nemo sic demens 
 est, ut alii cuidam conuenire diceret nisi templo dei uerbi, adsumpto 
 pro nostra salute homini, qui et mortuus est et resurrexit 
 et ascensurus esset in caelos et patrem sibi ascribit cum discipulis 
 deum, et ipse gratia adoptionem meritus. et deum suum appellat, 
 quia cum ceteris hominibus similiter, ut esset, accepit.

unde 
 propter communitatem quidem naturae patrem meum et patrem 
 uestrum dicit et deum meum et deum uestrum; diuisit 
 autem iterum suam personam ab ipsis praecipuum gratiae significans, 
 propter quam ad deum uerbum coniunctione in loco ueri 
 filii ab omnibus honoratur hominibus.

In supra scripto quarto decimo capitulo per hoc, quod legitur 
 in euangelio ascendo ad patrem meum et patrem 
 uestrum, ad deum meum et ad deum uestrum, ita 
 intellegitur, quod Iesus Christus dominus et deus noster sicut 
 ceteri homines gratiam adoptionis, ut filius dei diceretur, 
 acceperit et quasi per coniunctionem ad deum uerbum in 
 locum ueri filii ab omnibus adoretur. quod si quis ita sapit 
 docet credit aut praedicat et non magis unum Iesum Christum 
 filium dei et dominum nostrum in duabus inconfusis et inseparabilibus 
 intellegit et credit esse naturis, anathema sit.

Capitulum XV. 

 Hoc, quod dictum est accipite, pro \'accipietis* dicit. si enim, 
 cum insufflasset, spiritum dedisset discipulis, quod ualde quidam 
 stulte existimauerunt, superfluum erat dicere postea his et maxime 
 in tempore ascensus ad caelos non separari ab Hierusalem sed expectare 
 promissionem spiritus et in sequentibus sed accipietis 
 uirtutem superueniente spiritu sancto in uos.

et 
 aduentum autem ipsum sancti spiritus super discipulos aperte Lucas 
 factam esse dicit quinquagesimo die resurrectionis post ascensum. 
 et illud autem animaduertendum est, quod, si ab insufflatu suscepissent 
 spiritum, non diceret accipite sed 'quoniam accepistis\'; 
 hoc enim, quod dictum est accipite, his conuenit qui nondum 
 acceperunt.

In supra scripto quinto decimo capitulo dicitur, quia insufflans 
 dominus noster Iesus Christus post resurrectionem suam 
 in facies discipulorum suorum non dederit eis spiritum sanctum 
 sed dandum significauerit, ut per hoc aut ueritas ipsa, quod 
 absit, putetur esse mentita aut tamquam purum hominem illo 
 flatu non habuisse quod daret aut dare minime potuisse. si 
 quis igitur haec ita sapit docet credit aut praedicat, anathema 
 sit.

Capitulum XVI. 

 Dicit ad Thomam: infer digitum tuum huc et uide 
 manus meas et porrige manum tuam et mitte in latus 
 meum et noli esse incredulus sed fidelis. \'quoniam\' 
 dicit (non credis et tactum solum sufficere tibi ad credendum 
 putas (haec enim dicens non me latuisti), tange manu et cape 
 experimentum et disce credere et non diffidere\'. Thomas quidem 
 cum sic credidisset, dominus meus et deus meus dicit, non

 

 
 
 
 ipsum dominum et deum dicens (non enim resurrectionis scientia 
 docebat et deum esse eum qui resurrexit), sed quasi pro miraculo 
 facto deum conlaudat.

In supra scripto sexto decimo capitulo de illo loco euangelii, 
 ubi Thomas apostolus palpans fixuras clauorum dixit: dominus 
 meus et deus meus, asseritur, quod Thomas 
 apostolus non ipsum legum Christum dominum deumque confessus 
 sit, quia resurrectionis scientia non doceret uel quia 
 deus esset qui resurrexit. sed quia magis pro miraculo facto 
 Thomas apostolus deum laudauerit. si quis igitur haec ita 
 sapit docet credit aut praedicat et non potius Thomae confessione 
 et uerum deum esse Iesum Christum et in uera carne 
 eum resurrexisse declaratum credit, anathema sit.

Capitulum XVII. 

 Ille autem dixit oportere paenitentiam agentes eos pro crucis 
 iniquitate et agnoscentes saluatorem et dominum et omnium auctorem 
 bonorum Iesum Christum, quoniam propter ista peruenit et 
 adsumptus est de diuina natura, in ipsum fidem suscipere et eius 
 discipulos fieri, ante omnia autem ad baptisma accedentes, quod 
 et ipse tradidit nobis, praeformationem quidem habens sperationis 
 futurorum, in nomine autem celebrandum patris et filii et sancti 
 spiritus. hoc enim.

quod est ut baptizetur unusquisque 
 in nomine Iesu Christi, non hoc dicit, ut uocationem, quae 
 in nomine patris et filii et sancti spiritus est, relinquentes Iesum 
 Christum in baptismate uocent, sed quale est hoc, quod in Mosen 
 baptizati sunt in nube et in mari. ut diceret. quia sub 
 nube et mari Aegyptiorum separati sunt liberati eorum seruitute, 
 ut Mosae leges adtenderent, tale est ut baptizetur unusquisque 
 in nomine Iesu Christi,

ut cum ad ipsum accessissent 



 

 
 
 
 tamquam saluatorem et omnium bonorum auctorem et doctorem 
 ueritatis, ab ipso utpote auctore bonorum et doctore ueritatis uocarentur, 
 sicut omnibus hominibus quamcumque sectam sequentibus 
 consuetudo est ab ipso dogmatis inuentore uocari, ut Platonici et 
 Epicurii et Manichaei et Marcionistae et si Quidam tales dicuntur.

eodem enim modo et nos nominari Christianos iudicauerunt apostoli 
 tamquam per hoc certum facientes, quod istius doctrinam oportet 
 adtendere: sic et, quod ab ipso datum est, susciperent baptisma 
 in ipso quidem primo constitutum, qui et primus baptizatus est, 
 ab ipso autem et ceteris traditum, ut secundum praeformationem 
 futurorum celebretur.

In supra scripto septimo decimo capitulo ex uerbis beati 
 Petri, quibus in actibus apostolorum dicit baptizetur unusquisque 
 uestrum in nomine Iesu Christi, hoc astruitur, 
 quia in ea inuocatione, quae in nomine patris et filii et 
 spiritus sancti fit, non contineatur et Christus et, quod dixit 
 Petrus apostolus debere eos in Christi nomine baptizari, non 
 uideatur trinitatis significasse mysterium, ac per hoc consequens 
 est ut, cum in trinitatis nomine baptizatur, non uideatur 
 in Christi nomine baptizari, ut secundum hunc intellectum 
 appareat introducta quaternitas.

adicitur etiam in eodem 
 capitulo. quia sic a Christo Christiani uocemur, quomodo 
 diuersarum sectarum uel errorum sequaces ab inuentoribus et 
 magistris suis sunt sortiti uocabula, id est ut a Platone 
 Platonici et a Marcione Marcionistae et a Manichaeo Manichaei. 
 si quis igitur haec ita sapit docet credit aut praedicat, anathema 
 sit. nos enim ideo Christiani uocamur et sumus, quia 
 ipsum dominum nostrum Iesum Christum baptisma percipientes 
 induimus et ipso nobis existente capite omnes in eodem unum 
 corpus efficimur.

Capitulum XVIII. 

 Et secundum duas rationes locum imaginis optinet. qui enim 
 amant quosdam, post mortem eorum saepius imagines statuentes 
 hoc sufficiens mortis solatium habere arbitrantur et eum. qui non 
 uidetur nec praesens est, tamquam in imagine aspicientes putant 
 uidere. ita flammam desiderii et uigorem placantes. sed etiam illi, 
 qui per ciuitates habent imperatorum imagines, tamquam praesentes 
 et uidendos honorare uidentur eos, qui non sunt praesentes, cultu 
 et adoratione imaginum.

ista autem utraque per illum adimplentnr: 
 omnes enim. qui cum illo sunt, et uirtutem sequuntur et debitorum 
 dei parati redditores diligunt eum et ualde honorant, et 
 caritatem quidem ei diuina natura. licet non aspicitur, adimplet 
 in illo, qui ah omnibus uidetur, sic omnibus existimantibus ut 
 ipsum uidentibus per illum et illi semper praesentibus; et honorem 
 uero omnem sic adtribuunt tamquam imagini imperiali, cum quasi 
 in ipso sit diuinae natura et in ipso spectetur.

si enim et filius 
 est. qui inhabitare dicitur: sed cum eo est etiam pater et inseparabiliter 
 omnimodo ad filium esse ab omni creditur creatura; 
 et spiritus autem non abest, utpote etiam in loco unctionis factus 
 ei, et cum eo est semper, qui adsumptus est, et non mirandum 
 est, cum etiam quibuslibet hominibus uirtutem sequentibus cum 
 filio et pater esse dicitur: ueniemus enim et ego et pater 
 et mansionem apud ipsum faciemus. quod autem et spiritus 
 huiusmodi hominum inseparabilis est, certum est omnibus.

In supra scripto octauo decimo capitulo ita inuisibilis uerbi 
 dei imago asseritur esse Christus, tamquam si absentum principum 
 imagines pro eorum colantur honoribus. quae si quis 
 ita sapit docet credit aut praedicat, anathema sit.

Capitulum XVIIII. 

 Hoc enim. quod hic est filius meus dilectus in quo 
 mihi complacuit, in baptismate adoptionem demonstrat

 

 
 
 
 secundum comparationem Iudaicae adoptionis, quia et ad illos dictum 
 erat: ego dixi (dii estis et filii excelsi omnes\' et: filios 
 genui et exaltaui. eius adoptionis praecipuum eo Quod dixit 
 dilectus et in quo mihi complacuit, ostendens.

propter 
 hoc et uox patris fiebat adoptionem confirmans et filii nominatione 
 per adoptionem secundum gratiam eum, qui uere filius est, demonstrabat: 
 cuius coniunctio ad ueram et firmam adoptionem istum 
 constituebat et spiritus sanctus in specie columbae descendens 
 permansit super eum, quatenus in coniunctione ad eum, qui uere 
 filius est, eius cooperatione tentus maneat firmam adoptionis habens 
 dignitatem. per omnia autem, in quo primo adoptionis praeformabatur 
 baptisma, dico autem domini Christi ex patre et filio et 
 spiritu sancto, hoc quod fiebat complebatur.

In supra scripto nono decimo capitulo. ubi euangelium 
 secundum Lucam de baptismo Christi uidetur exponi, duae 
 sunt reprehensiones: una, quia dualitas inducitur filiorum, cum 
 per adoptionem uidetur dici Christus filius dei; alia, quia in 
 nomine trinitatis ipse quoque asseritur baptizatus, per quod 
 quaternitas sine dubitatione monstratur. si quis igitur haec 
 ita sapit docet credit aut praedicat, anathema sit.

Capitulum XX. 

 Ideo ergo differentiam quidem dei uerbi et recepti hominis 
 tantam nobis ostendit psalmus. diuisa uero haec in nouo testamento 
 inueniuntur: domino quidem in so accipiente primordia psalmi, in 
 quibus factorem eum dicit esse creaturae et eleuatam habere super 
 caelos magnificentiam et mirificari in omni terra; apostolo autem 
 secunda. quae de homine sunt, qui tantum beneficium meruit, in 
 Iesu accipiente. quomodo non manifestum, quod alterum quidem 
 nos diuina scriptura docet euidenter esse deum uerbum, alterum 
 uero hominem et multam eorum esse ostendit nobis differentiam? 
 nam iste quidem memorat, ille autem memoriam meretur;

et iste 
 quidem uisitat, alter autem. cum uisitationem meretur, beatus 
 dicitur; et iste quidem beneficium dando minuit paulo minus ab 
 angelis. ille autem et per talem minutionem beneficium accepit; et 
 iste quidem gloria et honore coronat, alter autem coronatur et 
 pro his beatus dicitur; et iste quidem constituit ipsum supra 
 omnia opera manuum eius et omnia subiecit sub pedibus eius, 
 alter autem meritus est dominari eis, quorum antea non habebat 
 potestatem.

In supra scripto uicesimo capitulo, ubi octauus psalmus 
 uidetur exponi, et nudus homo, sicut et in aliis iam dictum 
 est, Christus asseritur et diuisus a deo uerbo monstratur et 
 dualitas inducitur personarum. quae si quis ita sapit docet 
 credit aut praedicat et non ita in Christo domino ac deo 
 nostro duas naturas indiuisibiliter et inconfuse unitas intellegit, 
 ut manente earundem differentia naturarum ipse unus atque 
 idem uerus sit dei et uerus hominis filius, anathema sit.

Capitulum XXI. 

 Sed non uolentes ista considerare noces omnes trahere ad 
 dominum temptant Christum, ut et quae de populo factae sunt, 
 simili modo intellegerent et risum praestarent Iudaeis, quando ex 
 scriptorum sequentia nihil ad dominum Christum pertinentes ostendunt 
 uoces.

Capitulum XXII. 

 Tale est et, quod non derelicta est anima eius in inferno nec 
 caro eius uidit corruptionem; nam propheta quidem supra modum 
 ipsum ponit circa populum, prouidentiam dicens, uolens dicere, 
 quoniam inextemptabiles eos ab omnibus conseruauit malis. quoniam 
 autem hoc uerum et ex ipsis rebus euentum accepit in domino 
 Christo, sequentissime de eo loquens beatus Petrus utitur uoce 
 ostendens, quoniam quod de populo supra modum dictum est ex 
 quadam ratione utente uoce propheta, hoc uerum euentum in ipsis 
 rebus accepit nunc in domino Christo.

In supra scripto uicesimo primo et secundo capitulo hoc 
 uidetur dici, quia prophetiam, quae ei persona Christi loquens 
 ait: non derelinques animam meam in inferno neque 
 dabis sanctum tuum uidere corruptionem, non de 
 ipso Christo praedictam fuisse sed de populo Israheliticae 
 generationis, beatum uero Petrum apostolum ad Christum 
 hanc prophetiam per euentum aptare uoluisse. et ideo, qui 
 haec ita sapit docet credit aut praedicat, anathema sit.

Capitulum XXIII. 

 Eundem intellectum habet et illud: diuiserunt sibi uestimenta 
 mea et super uestimentum meum miserunt 
 sortem. quod enim psalmus nullatenus conuenit domino, certum 
 est. neque enim erat domini Christi, qui peccatum non fecit 
 nec inuentus est dolus in ore eius, dicere:

longe a 
 salute mea uerba delictorum meorum. sed ei ipse 
 dominus secundum communem hominum legem, dum in passione 
 opprimeretur, deus meus, deus meus, quare me dereliquisti? 
 emisit uocem et apostoli diuiserunt sibi uestimenta 
 mea et super uestimentum meam miserunt sortem ad 
 eum traxerunt manifeste, quoniam quod supra modum dictum 
 fuerat prius a Dauid propter inlata ei mala, hoc ex operibus 
 euenit in domino Christo, cuius et uestimenta diuiserunt et sorti 
 tunicam subiecerunt.

In supra scripto uicesimo tertio capitulo exponendo quaedam 
 uicesimi primi psalmi uerba, quibus dicitur: diuiserunt 
 sibi uestimenta mea et super uestem meam miserunt 
 sortem, negantur Iesu Christo domino conuenire, sed, 
 quod Dauid propter quaedam mala, quae perpessus est, de 
 se dixerit. euangelistam ex euentu ad Christum traxisse, et 
 adicitur, quia non poterat dicere dominus Iesus Christus, qui

 

 

 
 
 
 peccatum non fecit:

longe a salute mea uerba delietorum 
 meorum. et ideo, qui haec <ita> sapit docet credit 
 aut praedicat et non ea, in quibus delictorum meminit, ad 
 corpus ipsius, quod est ecclesia, quae in hoc mundo sine 
 delicto esse non potest, intellegit pertinere, illa autem de 
 diuisione uestimentorum non specialiter de ipso capite id est 
 domino deo nostro Iesu Christo praedicta et in ipso credit 
 esse completa, anathema sit.

Capitulum XXIIII. 

 Foderunt manus meas et pedes: et omnia perscrutabantur, 
 et quae agebam et quae conabar; nam \'foderunt\' ex translatione 
 dixit eorum, qui per fossionem scrutari, quae in profundo sunt, 
 temptant.

dinumerauerunt omnia ossa mea: totius meae 
 fortitudinis et totius meae substantiae detentores facti sunt, ut 
 etiam numero mea subicerent. istud autem ex consuetudine, quam 
 habent hostes, dixit, qui quando optinuerint, numero et talis subtilem 
 notitiam inuentorum faciunt.

propterea et sequenter dicens: 
 ipsi uero considerauerunt et conspexerunt me intulit: 
 diuiserunt sibi uestimenta mea et super uestimentum 
 meum miserunt sortem. ‛considerantes\' enim \'me\' ait Vt 
 conspicientes, quod omnia eis euenerunt in me desiderata (conspicere\' 
 enim ita ut apud nos dicitur pro eo, quod est \'uidit in 
 eum, quae uolebat pati eum\\ iam tamquam me omnino malis 
 dedito sicut hostes mea post uastationem et captiuitatem diuiserunt 
 sorte diuisionem eorum facientes).

et euangelista quidem in 
 domino uerba ex rebus adsumens eis usus est, sicut et in aliis 
 diximus: nam quod non pertineat ad dominum psalmus. in superioribus 
 euidenter ostendimus. at uero beatus Dauid supra modum 
 ista magis ex his, quae ab Abessalom facta sunt, dixit. quoniam, 
 dum recessisset Dauid, iure belli metropolim ingressus omnes

 

 
 
 
 quidem optinuit res regales, non piguit autem etiam patris cubile 
 inquinare.

In supra scripto uicesimo quarto capitulo de memorato 
 eodem uicesimo primo psalmo illa uerba, ubi dicit: foderunt 
 manus meas et pedes meos, dinumerauerunt omnia 
 ossa mea; ipsi uero considerauerunt et conspexerunt 
 me, asseritur non de Christo esse praedicta sed Dauid 
 haec de se dixisse propter tyrannidem Abessalom, qui regiam 
 urbem substantiamque peruaserat atque in terra omnia dinumerauerat 
 patris, sed euangelistam haec ex euentu ad Christi 
 traxisse personam. qui igitur haec ita sapit docet credit aut 
 praedicat, anathema sit.

Capitulum XXV. 

 Quoniam cibi et potus suaues quidem fiunt in tempore gaudii, 
 insuauia autem et amara in tristitia, \'talia erant\' inquit \'quae ab 
 illis fiebant, ut ex tristitia et ira esset quidem mihi in locum 
 fellis cibus, esset autem et potio aceto nihil differens). maxime 
 autem hoc fit in iracundiis, quae cum tribulatione fiunt, quod 
 uerisimile erat pati eos contra suos. usus autem est euangelista 
 hoc testimonio in domino, et ipse autem dominus zelus domus 
 tuae comedit me de se ipso dicens, et beatus Paulus de 
 Iudaeis loquens fiat mensa eorum et cetera, et beatus Petrus 
 de Iuda fiat habitatio eius deserta.

et certe diuersis 
 constitutis rebus, non quasi psalmo modo quidem pro his dicto, 
 iterum autem de illo et iterum de alio, sed quia de Iudaeis dicta 
 sunt plura, qui se separauerunt de deo et lege, conuincentia 
 illorum indeuotionem, necessarius est testimoniorum usus simul et 
 ex rebus captus, quale est: dederunt in esca mea fel et in 
 siti mea potauerunt me aceto.

In supra scripto uicesimo quinto capitulo de eo loco psalmi, 
 ubi dicit: dederunt in esca mea fel et in siti mea 
 potauerunt me aceto, contra euidentem euangelii ueritatem 
 exponitur dicendo, quia nec uere aceto potatus sit 
 dominus sed ad tristitiam suam et iracundiam offerentum 
 potationem habuerit in aceti loco et escam in fellis, nec de 
 ipso praedictum sed euangelistam hoc testimonio usum fuisse 
 ex euentu in domino. propterea, qui haec ita sapit docet credit 
 aut praedicat, anathema sit.

Capitulum XXVI. 

 Sicut igitur per huiusmodi confessionem non deitatis Natbanahel 
 habens scientiam ostenditur (Iudaei et Samaritae talia sperantes 
 plurimum quantum dei uerbi a scientia longe erant), sic et Martha 
 per confessionem illam non deitatis habens tunc scientiam probatur, 
 manifeste autem nec beatus Petrus:

adhuc etenim ipsis sufficiebat 
 tunc reuelationem illam suscipientibus praecipuum aliquid et 
 maius de ipso praeter ceteros hominum fantasiam accipere; post 
 resurrectionem autem spiritu producti ad scientiam tunc et reuelationis 
 perfectam scientiam suscipiebant, ut scirent, quia praecipuum 
 ipsi praeter ceteros homines non aliquo puro honore ex deo 
 peruenit, sicut in ceteris hominibus, sed per unitatem ad deum 
 uerbum, per quam omnis honoris ei particeps est post in caelos 
 ascensum.

In supra scripto uicesimo sexto capitulo et agnitionem 
 deitatis Christi ante resurrectionem eius Petrus habuisse 
 negatur, fantasiam uero intellegentiae prae ceteris hominibus 
 accepisse dicitur, et rursus dualitas filiorum inducitur. dum 
 hominem participem dicit ad deum uerbum, posteaquam in

 

 
 
 
 caelos ascendit. qui ergo haec ita sapit docet credit aut 
 praedicat et non unum eundemque esse intellegit Christum 
 dominum nostrum dei et hominis filium manente in ipso 
 unitarum differentia naturarum, anathema sit.

Capitulum XXVII. 

 Matthaeus quidem euangelista post temptationes dicit quod 
 accedentes angeli ministrabant ei, scilicet cum eo constituti et 
 cooperantes et omnibus circa eum deo ministrantl\'s, quod iam per 
 certamina ad diabolum ostensus est clarior. sed et quod passuro 
 ei aderant ang-pli. ex euangeliis discimus et, cum resurrexit, in 
 monumento uisi sunt.

per omnia enim ista monstrabatur dignitas 
 Christi, quod inseparate ei angeli aderant et omnibus circa eum 
 ministrabant: sicut enim a peccantibus separantur. sic et per 
 meritum honoratis subueniunt. propter quod bene dominus ait, 
 quod \'maius uidebitis, quod et caelum aperietur omnibus per mo 
 et omnes angeli semper mecum erunt, nunc quidem ascendentes, 
 nunc uero descendentes sicut ad domesticum dei et amicum).

In supra scripto uicesimo septimo capitulo, ubi de Matthaeo 
 euangelista exponitur, quia consummatis temptationibus accesserint 
 angeli, <ut> ministrarent Christo, dicitur, quia, sicut et 
 aliis, per meritum honorato Christo subuenerint angeli et quia 
 sic ad Christum in caelos ascenderint et descenderint angeli, 
 tamquam ad amicum et domesticum dei. qui ergo haec ita 
 sapit docet credit aut praedicat et non, ut uero deo, ueri dei 
 filio, uni eidemque cum assumpta ex utero uirginis perfecta 
 humanitate angeli utpote creatori et domino deseruierint atque 
 deseruiant, anathema sit.

Capitulum XXVIII. 

 Plus inquietabatur dominus et certamen habebat ad animae 
 passiones quam corporis et meliore animo libidines uincebat mediante 
 ei deitate ad perfectionem. unde et dominus ad haec maxime 
 instituens uidetur certamen: cupiditate enim pecuniarum non 
 deceptus et gloriae desiderio non tentus carni quidem praebuit 
 nihil, nec enim illius erat talibus uinci.

animam autem si non 
 recepisset sed deitas est, quae ea uicerat, nullatenus eorum, quae 
 facta sunt, ad nos respicit lucrum (quae enim ad conuersationis 
 perfectionem similitudo deitatis et animae humanae?) et uidentur 
 domini certamina non ad nos respiciens habere lucrum sed ostentationis 
 cuiusdam gratia fuisse.

quod si hoc dicere non est 
 possibile (certum etenim est. quod illa propter nos facta sunt), et 
 maius certamen instituit ad animae passiones, minus autem ad 
 carnis, quanto et amplius et magis inquietare illas contingebat et 
 magis illa erat, quae et amplioris indigebat medicinae;

uidelicet 
 quod et carnem et animam assumens per utraque pro utrisque 
 certabat, mortificans quidem in carne peccatum et mansuetans eius 
 libidines et facile capiendas meliore ratione animae faciens, erudiens 
 autem animam et exercitans et suas passiones uincere et carnis 
 refrenare libidines: haec enim deitas inhabitans operabatur, haec 
 inhabitans mediabat utrique eorum.

In supra scripto uicesimo octauo capitulo iterum purus 
 homo Christus inducitur, qui ratione animae corporis dicitur 
 mansuetefecisse libidines et erudisse animam et exercitasse 
 eam, ut passiones suas uinceret et carnis in se libidines

 

 
 
 
 refrenaret: quae tamen utrique mediante deitate operatam 
 fuisse dicit animam, ut secundum haec iam nec ipsum unum 
 eundemque Iesum Christum mediatorem dei et hominum 
 habeamus sed carni et animae mediatrix deitas fuisse uideatur. 
 qui igitur haec ita sapit docet credit aut praedicat, 
 anathema sit.

Capitulum XXVIIII. 

 \'Sed si caro erat\', inquit, 'crucifixa, quomodo sol radios auertit 
 et tenebrae occupauerunt terram omnem et terrae motus et petrae 
 dirumpebantur et mortui surrexerunt?\' quid igitur dicant et de 
 tenebris in Aegypto factis in temporibus Mosae, non per tres horas 
 sed per tres dies? quid autem propter alia per Mosen facta miracula? 
 et quae per Iesum Naue, qui solem stare fecit, qui sol et 
 in temporibus Ezechiae regis et contra naturam retro reuersus est? 
 et de Helisei reliquiis, quae mortuum resuscitauerunt?

si enim 
 uerbum deum passum demonstrant, quae In cruce facta sunt, et 
 propter hominem non concedunt haec facta esse, et, quae in 
 temporibus Mosae, propter genus Habraam non erunt et, quae in 
 temporibus Iesu Naue, et, quae in Ezechiae regis. quod si illa 
 propter Iudaeorum populum mirabiliter facta sunt, quomodo non 
 magis, quae in cruce facta sunt, propter dei uerbi templum?

In supra scripto uicesimo nono capitulo dum quasi Apollinari, 
 qui diuinam naturam passionibus implicabat, contradicitur, 
 a recto tramite declinatur et modus assertionis exceditur, ut 
 purus homo pependisse putetur in cruce. et ideo qui haec 
 ita sapit docet credit aut praedicat et non Christum deum 
 uerum credens manente impassibili deitate eundem carne 
 propria passum esse confitetur, anathema sit.

Capitulum XXX. 

 Manifestum autem est, quod unitas conuenit: per eam enim 
 collectae naturae unam personam secundum unitatem effecerunt. 
 sicut enim de uiro et muliere dicitur, quod iam non sunt duo 
 sed una caro, dicamus et nos rationabiliter secundum unitatis 
 rationem quoniam non sunt duae personae sed una, scilicet naturis 
 discretis. sicut enim ibi non nocet numero duorum unam dici 
 carnem (certum est enim, secundum quod una dicitur), ita et hic 
 non nocet naturarum differentiae personae unitas.

quando etenim 
 naturas discernimus, perfectam naturam dei uerbi dicimus et perfectam 
 personam (nec enim sine persona est subsistentiam dicere). 
 perfectam autem et hominis naturam et personam similiter; quando 
 autem ad coniunctionem respiciamus, unam personam tunc dicimus.

In supra scripto tricesimo capitulo pessimo exemplo temptatur 
 ostendi, quomodo una persona Christi possit intellegi: 
 id est, sicut de uiro et muliere conuenientibus legitur, sic et 
 in Christo discretis naturis quasi unam esse personam, et 
 sequitur perfectam esse naturam dei uerbi et perfectam 
 personam et perfectam hominis naturam atque personam similiter. 
 unde apparet, quia et de exemplo uiri ac mulieris, ubi 
 duae personae sunt, et de his, quae secuntur, tametsi tacetur 
 numerus, duae tamen inducuntur unius Christi personae. 
 quod qui ita sapit docet credit aut praedicat, anathema sit.

Capitulum XXXI. 

 Sed Christum quidem secundum carnem adsumptam serui formam, 
 eum autem, qui eam adsumpsit, super omnia nominans deum, intulit 
 tamen hoc secundum coniunctionem, ut per significationem 
 nominum naturarum manifestam diuisionem faciat. nemo igitur 
 neque eum, qui secundum carnem ex Iudaeis est, dicat deum nec 
 iterum deum, qui est super omnia, secundum carnem ex Iudaeis.

In supra scripto tricesimo primo capitulo in expositione, 
 quae de symbolo trecentorum decem et octo patrum facta 
 uidetur, non solum diuisio naturarum asseritur sed et absolute 
 dicendo neque eum, qui secundum carnem ex Iudaeis <est. deum 
 nec iterum deum, qui est super omnia, dicendum esse secundum 
 carnem ex Iudaeis> nudus deitate homo et purus sine carne deus 
 quasi seorsum et seorsum duae pronuntiantur esse personae. si 
 quis ergo haec ita sapit docet credit aut praedicat et non sic in 
 uno Christo unitas confitetur esse naturas, ut personae sine 
 subsistentiae singularitas agnoscatur, anathema sit.

Capitnlum XXXII. 

 Iesum enim dicit a Nazareth, quem unxit deus spiritu 
 sancto et uirtute: qui autem dei spiritu unctus est, omnimodo 
 aliquid inde adsumpsit. quis autem furens dicat de spiritu aliquid 
 adsumpsisse diuinam naturam nec non et participum? \'participes\' 
 enim eius uidelicet uocat, qui et ipsi uncti sunt; qui autem uncti 
 sunt et in hoc participes eius iuste facti, non aliter unctionis 
 communicare dicantur nisi ei, qui adsumptus est.

et hoc ipsam 
 autem demonstratur, quod mercedem iustam accepit: 'pro hoc* 
 enim inquit \'quod dilexisti iustitiam et odisti iniquitatem, pro his 
 praecipuam unctionem meruisti\'.

In supra scripto tricesimo secundo capitulo in commento 
 epistolae ad Hebraeos adhibetur illud beati Petri, ubi dixit: 
 Iesum a Nazareth, quem unxit deus spiritu sancto 
 et uirtute, et infertur (qui autem dei spiritu unctus est, 
 omnimodo aliquid inde adsumpsit\' et additur cquis autem 
 furens dicat de spiritu aliquid adsumpsisse diuinam naturam?\'

per quae uerba purus homo Christus inducitur, qui unctione 
 sancti spiritus particeps factus sit diuinae naturae, sicut et 
 alii, et mercedis iustae nomine, quia dilexerit iustitiam et 
 oderit iniquitatem, praecipuam meruerit unctionem. qui ergo 
 haec ita sapit docet credit aut praedicat, anathema sit.

Capitulum XXXIII. 

 Rabbi, tu es filius dei, tu es rex Israel: hoc est 
 (tu es ille, qui de longe praedicatus es Christus\'; haec enim 
 scilicet de Christo sperabant sicut domestico constituto praeter 
 omnes deo.

Capitulum XXXIIII. 

 Certus quidem et ipse erat filium dei non secundum deitatis 
 dicens natiuitatem sed secundum quod domesticus deo erat, per 
 quod filii dei per uirtutem domestici deo constituti homines interim 
 uocabantur.

In supra scripto tricesimo tertio et tricesimo quarto capitulo 
 de interpretatione euangelii secundum Iohannem adhibentur 
 uerba Nathanahel dicentis domino: tu es filius dei, tu es 
 rex Israel et infertur dictum esse Christo tamquam domestico 
 dei, ut non ipse Christus sit deus sed plus quam alii 
 homines sit domesticus deo. et adicitur, quia sicut alii sancti 
 homines filii dei dicuntur, homines tamen sunt, sic et Christus 
 per familiaritatem, quam ad deum habet, a Nathanahele, cum 
 quo loquebatur, deus sit nominatus.

quae si quis ita sapit 
 docet credit aut praedicat et non eundem Christum uerum 
 deum et uerum hominem confitetur unum in utraque natura 
 perfectum, anathema sit.

Capitulum XXXV. 

 Quando enim dixerit: de filio suo, qui factus est ex semine 
 Dauid secundum carnem, certum quidem, quod filium 
 hic eum, qui ex semine Dauid factus est secundum carnem, non 
 deum dicit uerbum sed adsumptam serui formam. nec enim deus 
 secundum carnem nec deus ex semine factus est Dauid sed sumptus 
 pro nobis homo, quem filium beatus apostolus manifeste 
 uocat.

In supra scripto tricesimo quinto capitulo cum exponitur 
 locus apostoli de epistola ad Romanos, ubi dicit: de filio 
 suo, qui factus est ei ex semine Dauid secundum 
 carnem, nuda serui forma depromitur dicendo, quod hic 
 filium eum, qui ex semine Dauid factus est secundum carnem,

 

 
 
 
 non deum uerbum dicat sed sumptum pro nobis hominem, 
 quem filium beatus apostolus manifeste uocet: quae uerba 
 ostendunt nudum, sicut dictum est, hominem praedicari.

qui 
 ergo haec ita sapit docet credit aut praedicat et non eundem, 
 qui ex semine Dauid secundum carnem natus est, iuxta Pauli 
 apostoli uocem ipsum credit esse etiam super omnia deum, 
 anathema sit.

Capitulum XXXVI. 

 Renatus alter factus est pro altero, non iam pars Adam mutabilis 
 et peccatis circumfusi sed Christi, qui omnino inculpabilis per 
 resurrectionem factus est.

In supra scripto tricesimo sexto capitulo, ubi ad baptizatum 
 dicitur, quia \'renatus alter factus est ex altero, non iam pars 
 Adam mutabilis et peccatis circumfusi sed Christi, qui omnino 
 inculpabilis per resurrectionem factus est\\ quibus uerbis 
 Christum ante resurrectionem, quod absit, uult uideri fuisse 
 culpabilem: qui ergo haec ita sapit docet credit aut praedicat, 
 anathema sit.

Capitulum XXXVII. 

 Ut multam quidem eius faceret diligentiam, omnia autem illius 
 propria faceret et toleraret per omnes eo ducto passiones, per quas 
 eum secundum suam uirtutem perfectum fecit, nec a mortuo secundum 
 suae naturae legem recedens sed sua praesentia et operatione 
 et gratia liberans quidem eum de morte et malis, quae inde sunt, 
 resuscitans autem eum de mortuis et ad meliorem finem perducens.

In supra scripto tricesimo septimo capitulo dicitur, quia 
 Christo in passionibus et in morte deus uerbum praesentia 
 et operatione et gratia adfuerit: quod si ita est, tamquam 
 alter alteri praesens gratiam et operationem impendisse

 

 
 
 
 uidebitur. qui ergo haec ita sapit docet credit aut praedicat et 
 non ipsum deum uerbum seruata impassibilitate diuinitatis 
 suae in carne anima rationali et intellectuali animata. quam 
 sibi ab ipso conceptu uniuit ex uirgine. omnia, quae de passione 
 eius scripta sunt, uoluntarie sustinuisse dicit, anathema 
 sit.

Capitulum XXXVIII. 

 Deinde ostendens, cuius gratia passus est, diminutionem infert: 
 quatenus citra deum pro omnibus gustaret mortem, 
 quia, diuina natura ita uolente, separata illa ipse per se pro omnium 
 utilitate gustauit mortem; et ostendens, quod deitas separata 
 quidem erat illo, qui passus est, secundum mortis experimentum, 
 quia nec possibile erat illam mortis experimentum accipere, non 
 tamen illo, qui passus est, afuerat secundum diligentiam.

In supra scripto tricesimo octauo capitulo et falsatum 
 testimonium apostoli agnoscimus, quia ubi legitur: ut gratia 
 dei pro omnibus gustaret mortem, hic inuenitur: ut 
 sine deo pro omnibus gustaret mortem et hoc quasi 
 astruendo dicitur, quia diuina natura separata ipse per se uelut 
 purus homo pro omnium utilitate gustauerit mortem. qui 
 ergo haec ita sapit docet credit aut praedicat et non confitetur, 
 quia deus uerbum carnem, quam sibi ex ipsa conceptione 
 secundum subsistentiam aduniuit, nec in passionibus nec in 
 morte umquam deseruerit, anathema sit.

Capitulum XXXVIIII. 

 Iesum enim ait de Nazareth, quem unxit deus spiritu 
 et uirtute: cuius unctionem meritus et inmaculatus effectus est

 

 
 
 
 per omnia et ad diuinam naturam meruit coniunctionem. neque 
 enim coniunctionem suscepisset illam nisi prius inmaculatus factus 
 fuisset, ut sic condeceat illius unitatem.

In supra scripto capitulo tricesimo nono rursus illud, quod 
 beatus Petrus dixit: Iesum a Nazareth, quem unxit 
 deus spiritu et uirtute, exponens dicit per unctionem 
 spiritus, quam meruit, et inmaculatum eum per omnia factum 
 et ad diuinam naturam meruisse coniunctionem: quae uerba 
 Christum purum hominem aperte significant. qui ergo haec 
 ita sapit docet credit aut praedicat, anathema sit.

Capitulum XL. 

 Nam et illud: hic est filius meus dilectus in quo 
 mihi complacuit, insania euidens est de deo uerbo putare 
 dicere eum. qui enim dixit: hic est filius meus dilectus et 
 intulit: in quo mihi complacuit, significauit, quod aperte ad 
 comparationem hoc dicit aliorum filiorum, qui nec dilecti ei facti 
 sunt nec placere nimis potuerunt ei.

In supra scripto capitulo quadragesimo de interpretatione 
 euangelii secundum Matthaeum, ubi dicitur: hic est filius 
 meus dilectus, in quo mihi complacuit, subiungitur 
 et dicitur \'insania euidens est de deo uerbo putare dicere 
 eum. qui enim dixit: hic est filius meus dilectus et 
 intulit: in quo mihi complacuit, significauit, quod aperte 
 ad comparationem hoc dicit <aliorum) filiorum, qui nec dilecti 
 ei facti sunt nec placere nimis potuerunt\':

quae uerba Christum 
 Iesum purum rursus hominem et adoptiuum filium euidenter 
 ostendunt. qui igitur haec ita sapit docet credit aut praedicat, 
 anathema sit.

Capitulum XLI. 

 Permanens autem, donec secundum suam creaturam et uirtutem 
 soluens mortis dolores liberauit eum ineffabilibus illis uinculis et 
 de mortuis resuscitans transtulit quidem in immortalem uitam, incorruptum 
 autem eum et inmortalem et immutabilem efficiens in 
 caelum eduxit.

In supra scripto quadragesimo primo capitulo dicitur, quod 
 soluens mortis dolores liberauerit Christum ineffabilibus illis 
 uinculis et de mortuis resuscitans transtulerit quidem ad immortalem 
 uitam, incorruptum autem eum et inmortalem et 
 immutabilem efficiens in caelum eduxerit: per quae omnia 
 uerba declaratur nudum hominem asseri Iesum Christum. qui 
 ergo haec ita sapit docet credit aut praedicat, anathema sit.

Capitulum XLII. 

 Christum iustificatum et inmaculatum factum uirtute sancti spiritus, 
 sicut beatus Paulus modo quidem dicit: quod iustificatus 
 est in spiritu, modo uero: qui per spiritum aeternum 
 inmaculatum se optulit deo, mori quidem fecit secundum 
 legem hominum, utpote autem impeccabilem uirtute sancti spiritus 
 factum resuscitauit de mortuis et ad uitam constituit meliorem: 
 inmutabilem quidem animae cogitationibus, incorruptum autem et 
 indissolutum et carne faciens.

In supra scripto quadragesimo secundo capitulo dicitur 
 Christum iustificatum et inmaculatum factum esse uirtute 
 spiritus sancti et adicitur \'mori quidem eum fecit secundum 
 legem hominum, utpote autem impeccabilem uirtute sancti 
 spiritus factum resuscitauit de mortuis\': quibus uerbis sic 
 separatus a uerbo deo insinuatur homo, ut sancti spiritus 
 uirtute inmaculatus et impeccabilis quasi aliquis iustus homo

 

 
 
 
 asseratur effectus. qui ergo haec ita sapit docet credit aut 
 praedicat, anathema sit.

. Capitulum XLIII. 

 Deo autem gratias, qui nobis dedit uictoriam per 
 dominum nostrum Iesum Christum: istorum causam fuisse 
 nobis dicens deum, qui contra omnes aduersarios nobis dedit uictoriam 
 siue mortis siue peccati siue cuiuscumque hinc nascendi 
 mali, qui dominum nostrum legum Christum pro nobis hominem 
 sumens et ipsum per resurrectionem de mortuis ad meliorem transtulit 
 finem et in dextera sua sedere fecit et nobis ad eum donauit 
 communionem.

In supra scripto quadragesimo tertio capitulo exponendo 
 uerba apostoli Pauli, quibus dicit: deo autem gratias, 
 qui dedit nobis uictoriam per dominum nostrum 
 Iesum Christum, post plura subiungitur nostrum nostrum 
 legum Christum pro nobis hominem sumens et ipsum per 
 resurrectionem de mortuis ad meliorem transtulit finem): per 
 quae iam quasi existens homo a deo uerbo significatur 
 adsumptus, ut duo fuisse uideantur et alter alteri praestitisse. 
 quod qui ita sapit docet credit aut praedicat, anathema sit.

Capitulum XLIIII. 

 Cum ergo interrogent, hominis genetrix aut dei genetrix Maria, 
 dicatur a nobis: utraque, unum quidem natura rei, alterum autem

 

 
 
 
 relatione; hominis enim genetrix natura, quia homo erat et in uentre 
 Mariae, qui et processit inde; dei autem genetrix, quia deus erat 
 in homine nato, non illum circumscriptus secundum naturam sed 
 quod in eo erat adfectu uoluntatis.

Tn supra scripto quadragesimo quarto capitulo dicitur \'cum 
 ergo interrogent, hominis genetrix aut dei genitrix Maria 
 dicatur\' <et> quasi ex respondentis persona dicitur utraque 
 dici et adiungitur 'unum quidem natura rei. alterum autem 
 relatione* et additur \'hominis enim genitrix natura, quia homo 
 erat et in uentre Mariae, qui et processit inde; dei autem 
 genetrix, quia deus erat in homine nato\' et adicitur 'non illum 
 circumscriptus secundum naturam sed quod in eo erat adfectu 
 uoluntatis\':

quae uerba item et nudum hominem Christum et 
 duos filios beatae Mariae demonstrant. quod qui ita sapit 
 docet credit aut praedicat et non deum uerbum, qui ante 
 omnia saecula ex patre ineffabiliter natus est. eundem <ex> 
 sancta uirgine Maria. sicut in primo capitulo diximus, per 
 secundam natiuitatem suam incarnatum et natum unum in 
 utraque natura inconfusa inseparabilique cognoscit, anathema 
 sit.

Capitulum XLV. 

 Gratia filius, qui ex Maria est homo, natura autem deus uerbum. 
 quod autem secundum gratiam, non natura, et quod secundum 
 naturam, non gratia. non duo filii: sufficiat corpori, quod ex nobis 
 est, secundum gratiam filiatio, gloria, inmortalitas, quia templum 
 dei uerbi factum est; non supra naturam eleuetur et deus uerbum 
 pro debita a nobis gratiarum actione non iniurietur.

et quae est 
 iniuria?: componere eum cum corpore et putare indigere corporis 
 ad perfectam filiationem. nec ipse deus uerbum uult se Dauid 
 filium esse sed dominum, corpus autem hoc uocari Dauid filium 
 non solum non inuidit sed et propter hoc adfuit.

In supra scripto quadragesimo quinto capitulo dicitur, quia 
 per gratiam sit filius dei, qui ex Maria natus est homo, natura 
 autem deus uerbum, et quasi ratiocinatur dicendo 'quod gratia, 
 non natura, et quod natura, non gratia\' et adiungitur (sufficiat 
 corpori, quod ex nobis est, secundum gratiam filiatio et non 
 supra naturam eleuetur et deus uerbum pro debita {a> nobis 
 gratiarum actione non iniurietur\': quae uerba nudum hominem 
 ex uirgine Maria significant, qui per gratiam appelletur filius 
 dei. qui ergo haec ita sapit docet credit aut praedicat, anathema 
 sit.

Capitulum XLVI. 

 Quando erit quaestio de natiuitatibus secundum naturam, nec 
 Mariae filius deus uerbum existimetur: mortalis enim mortalem 
 generat secundum naturam et corpus simile sibi, et duas natiuitates 
 deus uerbum non sustinuit, unam quidem ante saecula, alteram 
 autem in posterioribus temporibus.

In supra scripto quadragesimo sexto capitulo dicitur, ut 
 Mariae filius deus uerbum non existimetur, adiciendo quia 
 mortalis mortalem generat secundum naturam et corpus simile 
 sibi: quae uerba et purum hominem de sancta uirgine Maria 
 significant et duos filios introducunt. qui ergo haec ita sapit 
 docet credit aut praedicat, anathema sit.

Capitulum XLVII. 

 Ergo iam cessabunt ab impudente pugna, desistent autem uana 
 contentione erubescentes euidentiam praedictorum: plurimos enim 
 dicit filios in gloriam ducentem. ecce igitur in filiationis ratione

 

 

 
 
 
 apostolus apparet adsumptum hominem ceteris connumerans, non 
 secundum quod similiter illis filiationis particeps est, sed secundum 
 quod similiter gratia filiationem adsumpsit deitate sola naturalem 
 filiationem possidente.

In supra scripto quadragesimo septimo capitulo id, quod 
 dicit apostolus: qui multos filios in gloriam adduxerat, 
 exponendo dicitur, quod adsumptum hominem ceteris 
 connumeret sanctus apostolus, eo quod similiter gratiam 
 filiationis acceperit sola deitate naturalem filiationem possidente: 
 quae item uerba, sicut superius dictum est, duos introducunt 
 filios dei, id est unum per gratiam, alterum per naturam. 
 quod qui ita sapit docet credit aut praedicat, anathema sit.

Capitulum XLVIII. 

 Sed ad hoc dicunt, quod Iesus nomen saluatorem significat: 
 \'saluator autem\' dicunt \'quomodo ille homo dicatur?\': obliti, quod 
 Iesus dicebatur etiam et filius Naue et, quod mirandum est, quia 
 non sic uocatus est fortuito in generatione sed transnominatus a 
 Mose. certum autem est, quod non hoc imponere homini patiebatur, 
 si diuinam naturam omnimodo significabat.

]n supra scripto quadragesimo octauo capitulo de nomine 
 Iesu, quod saluatorem significet, argumentando negatur et 
 dicitur, quia si saluator diuinam naturam significaret, numquam

 

 
 
 
 tale nomen homini imponeretur: quibus uerbis absolute et 
 purus homo Christus ostenditur et duae personae intelleguntur. 
 quod qui ita sapit docet credit aut praedicat, anathema sit.

Capitulum XLVIIII. 

 Itaque non solum filium ipsum uocat a deo uerbo separans sed 
 etiam secundum filiationis rationem connumerans ceteris participibus 
 filiationis conuincitur, quoniam gratia et ipse particeps fuit 
 filiationis, non naturaliter ex patre natus, habens tamen ad ceteros 
 excellentiam, quia unitate ad ipsum filiationem possidet, quod ei 
 firmiorem ipsius rei donat participationem.

In supra scripto quadragesimo nono capitulo dicitur, quia 
 Christus per gratiam particeps fuerit filiationis, habens tamen 
 ad ceteros excellentiam, quod ei firmior ipsius rei dona(ta> sit 
 participatio. quod qui ita sapit docet credit aut praedicat et 
 non magis deus uerbum cum adsumpta carne . unus atque 
 idem dominus Iesus Christus et uerus filius dei et idem ipse 
 uerus filius hominis intellegitur et creditur, anathema sit.

Capitulum L. 

 Homo Iesus similiter omnibus hominibus, nihil differens connaturalibus 
 hominibus quam quae ipsi gratia dedit; gratia autem 
 data naturam non inmutat sed post mortis destructionem donauit 
 ei deus nomen supra omne nomen.

In supra scripto quinquagesimo capitulo dicitur, quod homo 
 Iesus nihil differat omnibus connaturalibus hominibus, nisi

 

 

 
 
 
 quod ei gratia dedit: quae uerba dominum nostrum Iesum 
 Christum uelut unum de iustis hominibus faciunt aestimari, 
 qui non deitate sua excelsus intellegatur sed gratia aliquid 
 amplius quam ceteri homines asseratur adeptus. quod si quis 
 ita sapit docet credit aut praedicat, anathema sit.

Capitulum LI. 

 Sed mei fratres, qui eiusdem mihi matris sunt filii, dicunt 
 mihi \'non separa hominem et deum sed unum eundemque dic\'. 
 hominem dicens connaturalem mihi dico; deum si dicam, connaturalem 
 deo dico: quomodo homo et deus unum est? numquid 
 una natura hominis et dei, domini et serui, factoris et facturae?

homo homini consubstantialis est, deus autem deo consubstantialis 
 est: quomodo igitur homo et deus unus per unitatem esse potest? 
 qui saluificat et qui saluificatur? qui ante saecula est et qui ex 
 Maria apparuit?

In supra scripto quinquagesimo primo capitulo negatur, 
 quod unus idemque dici possit deus et homo, dicendo \'quomodo 
 homo et deus unus per unitatem esse potest? qui 
 saluificat et qui saluificatur? qui ante saecula est et qui ex 
 Maria apparuit?* quae uerba duas introducunt in Christo 
 personas. si quis igitur ita sapit docet credit aut praedicat, 
 anathema sit.

Capitulum LII. 

 Bene intulit: namque ego homo sum, ut dicat \'nihil mirandum, 
 si hoc potes, cum sis homo accipiens a deo: quoniam et

 

 
 
 
 ego, cum hoc sim, accipio oboedientes semel habens iubendi potestatem 
 propter datoris indulgentiam’.

Capitulum LIII. 

 \'Quapropter nec incongruum est et te accepta ista a deo potestate 
 uerbo solo iubentem abigere passiones\'. nec enim tamquam 
 filio dei et ante uniuersam creaturam existenti et creatori eorum, 
 quae sunt, accessit centurio.

In supra scripto quinquagesimo secundo et quinquagesimo 
 tertio capitulo dicitur, quia Christo dixerit centurio \'nihil 
 mirandum. si hoc potes. cum sis homo accipiens a deo: 
 quoniam et ego, cum hoc sim, accipio oboedientes semel 
 habens iubendi potestatem propter datoris indulgentiam\'. et 
 quamuis ex eo, quod sequitur, centurionem non tamquam 
 filium dei adisse, qui uniuersam condiderit creaturam. uideatur 
 quidem ipse confiteri eum esse filium dei et creaturae totius 
 opificem,

tamen, quia nec de centurionis intellectu bene 
 existimauit, cuius fidem dominus non laudaret dicendo: non 
 inueni tantam fidem in Israel, nisi sciret eum intellexisse, 
 quia deus est, et ex superioribus capitulis in aliis dictis, 
 cum non per unitatem subsistentiae sed per gratiam dicitur 
 Christus esse filius dei, et ex eo purus homo Christus uidetur 
 induci. qui pro merito suo acciperet per datoris indulgentiam 
 potestatem. si quis ergo haec ita sapit docet credit aut 
 praedicat, anathema sit.

Capitulum LIIII. 

 Consonantia et apostolus dicit: et manifeste magnum est 
 pietatis mysterium: qui manifestatus est in carne, iustificatus 
 est in spiritu, iustificatum esse in spiritu dicens ipsum, 
 siue quod ante baptismum cum subtilitate competente legem 
 custodiuit siue quod etiam post illud gratiae conuersationem 
 cooperatione spiritus cum magna compleuit subtilitate.

In supra scripto quinquagesimo quarto capitulo id, quod 
 apostolus dicit: quod manifestatum est in carne, 
 iustificatum est in spiritu, Christus iustificatus esse 
 asseritur, siue quod ante baptismum cum subtilitate competenti 
 legem custodierit siue quod etiam post illud gratiae conuersationem 
 cooperatione spiritus cum magna subtilitate compleuerit:

quae uerba quia item purum hominem Christum iustificatione 
 eguisse demonstrant, si quis ita sapit docet credit 
 aut praedicat et non magis ipsum ut uere deum consubstantialem 
 patri et spiritui sancto iustificare impios per fidem 
 credit, anathema sit.

Capitolum LV. 

 Idem hoc dicimus iuste et de domino, quod deus uerbum sciens 
 eius uirtutem et secundum praescientiam statim in ipso initio 
 complasmationis inhabitare bene uoluit et uniens eum sibi affectu 
 uoluntatis maiorem quandam praestabat ei gratiam, utpote gratia, 
 quae in eum est, in omnes homines diuidenda: unde et circa bona 
 uoluntatem integram ei custodiebat.

non enim hoc dicemus, quod 
 ille homo uoluntatem habebat nullam sed quod uolebat quidem 
 bonum, magis autem ei uoluntarie plurimum aderat et boni desiderium 
 et contrarii odium, conseruabatur uero a diuina gratia illi 
 uoluntas integra ab initio deo, qualis erit, subtiliter sciente, qui et ad 
 confirmandum eum magnam illi cooperationem habitatione sua praestabat 
 pro omnium nostrum salute. unde nec iniustum dicat aliquis 
 esse, quod praeter omnes praecipuum aliquid datum est illi homini, 
 qui a domino adsumptus est.

In supra scripto quinquagesimo quinto capitulo dicitur, quia 
 deus uerbum secundum praescientiam sciens hominis Christi

 

 
 
 
 uirtutem initio complasmationis statim in ipso inhabitare bene 
 uoluerit et uniens eum sibi affectu uoluntatis maiorem quandam 
 praestabat ei gratiam:

ex quibus uerbis et ex aliis, quae 
 sequuntur, duae euidenter iudicantur esse personae et quia 
 filius dei in filio hominis per affectum et gratiam et relationem 
 habitare uideatur. si quis ergo haec ita sapit docet 
 credit aut praedicat et non unum eundemque Christum in 
 duabus perfectis et indiuisis inconfusisque agnoscit et credit 
 esse naturis, anathema sit.

Capitulum LVI. 

 Nam rationalis quidem proprium est discretio bonorum et malorum. 
 cum uero non essent contraria, non erat ei possibile aliquid discernere. 
 primum igitur in his, quae creata sunt, magnam contrarietatem 
 fecit.

In supra scripto quinquagesimo sexto capitulo dicitur 
 rationalis proprium esse discretionem bonorum et malorum 
 et post pauca sequitur \'primum igitur in his, quae creata 
 sunt, magnam contrarietatem fecit\': quae uerba si ea intentione 
 dicantur, ut etiam mali natura sicut et boni introducatur, 
 anathema sit.

Capitulum LVII. 

 Quoniam autem non obaudiuit Adam, deinde subditus est morti 
 et factum est hoc propter inoboedientiam, quod et citra

 

 
 
 
 (in> oboedientiam propter utilitatem nostram a creatore factum est: edocti 
 sumus omnes peccatum.

In supra scripto quinquagesimo septimo capitulo dicitur, 
 quia etsi non fuisset Adam inoboediens, tamen propter utilitatem 
 hominum a creatore factum esse et edoctos nos esse 
 peccatum: quod absit, ut catholica fides credat, a deo nos, 
 ut peccatores efficeremur, doceri potuisse peccatum.

si quis 
 ergo haec ita sapit docet credit aut praedicat et non magis 
 prohibente deo primi hominis culpa introductum fatetur esse 
 peccatum et iusto dei iudicio eum atque eius progeniem 
 propter inoboedientiam suam mortis subisse supplicium, anathema 
 sit.

Capitulum LVIII. 

 Nec igitur mortem non sponte et praeter iudicium suam intulit 
 hominibus neque peccato aditum ad nullam utilitatem dedit (nec 
 enim hoc fieri nolens non poterat), sed quoniam sciebat utile esse 
 nobis, magis autem omnibus rationabilibus, prius quidem malorum 
 et deteriorum fieri aditum, postea autem deleri quidem haec, introduci 
 autem meliora, ideo in duos status diuisit deus creaturam, 
 praesentem et futurum, in illo quidem ad inmortalitatem et immutabilitatem 
 omnia ducturus, in praesenti uero creatura in mortem 
 et mutabilitatem interim nos dimittens.

nam si quidem statim ab 
 initio inmortales nos fecerit et inmutabiles, nullam differentiam ad 
 inrationabilia haberemus, proprium nescientes bonum: ignorantes 
 enim mutabilitatem inmutabilitatis ignorabamus bonum, nescientes 
 mortem immortalitatis lucrum nesciebamus, ignorantes corruptionem 
 non laudabamus incorruptionem, nescientes passionum grauamen 
 impassibilitatem non mirabamur; compendiose dicere, ne longum

 

 
 
 
 sermonem faciam: nescientes malorum experimentum bonorum illorum 
 non poteramus scientiam mereri.

In supra scripto quinquagesimo octauo capitulo dicitur 
 ideo deum dedisse peccato aditum, quia utile hoc sciebat 
 esse nobis. magis autem omnibus rationabilibus, ut prius 
 uidelicet malis et deterioribus rebus fieret aditus, postea 
 autem his deletis introduci meliora, et adicitur, quia si 
 statim ab initio inmortales nos fecisset et inmutabiles, nullam 
 differentiam ad inrationabilia haberemus proprium nescientes 
 bonum:

quibus uerbis primum contra regulam fidei deus 
 asseritur tamquam nobis utile introduxisse peccatum; secundo, 
 cum omnia rationabilia conplectitur, hoc et de angelis et de 
 uniuersa caelesti militia, quae ratione est praedita, facit 
 intellegi; tertio, quia illud, quod diabolus ad decipiendum 
 primis hominibus persuasit, scilicet quia, si de ligno prohibito 
 manducarent, fierent sicut dii scientes bonum et malum, 
 beneficii loco asseritur profuisse. quae si quis ita sapit docet 
 credit aut praedicat, anathema sit.

Capitulum LIX. 

 Necesse est autem omnia simul rationabilia, inuisibilia dico et 
 nos ipsos, quibus mortale quidem est corpus, anima autem per 
 omnia eiusdem generis inuisibilibus et rationabilibus substantiis, 
 hic quidem praesentem mutabilitatem pati, ut optimam erudiamur 
 doctrinam religiositatis et ad beniuolentiam constituamur.

In supra scripto quinquagesimo nono capitulo dicitur 
 (necesse est omnia simul rationabilia, inuisibilia et nos ipsos, 
 quibus mortale quidem est corpus, anima autem per omnia

 

 
 
 
 eiusdem generis inuisibilibus et rationabilibus substantiis, hic 
 quidem praesentem mutabilitatem pati, ut optimam erudiamur 
 doctrinam religiositatis et ad beniuolentiam constituamur>: 
 quibus uerbis si et angeli lucis et uniuersae caelestes inuisibilesque 
 uirtutes sic mutabilitati hactenus subiacere sicut 
 humanae animae asseruntur, anathema sit.

Capitnlum LX. 

 Nam sciebat quidem, quod peccabunt (omnimodo, concedebat 
 uero hoc fieri expedire eis cognoscens: quoniam nec erat possibile 
 eum, qui, cum fecerit non existentes, et tantorum quidem demonstrauerit 
 dominos, tanta uero bona proposuerit, ut eis fruantur, 
 non prohibere peccati aditum, si expedire e:s hoc cognosceret.

sed enim non erat possibile nos aliter discere peccatum et passionum 
 molestiam et deteriora et nostram infirmitatem in his demonstrandam 
 ad ostendendam magnitudinem inmutabilitatis, quam 
 postea nobis esset donaturus. nisi sic ab initio haec fuissent 
 a deo dispensata, ut conlatione et experimento infinitorum illorum 
 bonorum possemus scire magnitudinem: et huius gratia utpote 
 profuturum nobis peccatum intrare dimittens magnum in eius bello 
 auxilium inuenit.

In supra scripto sexagesimo capitulo dicitur, quia deus 
 sciens hominem peccaturum ideo peccare permiserit, quia hoc 
 ei nouerat expedire, et propterea non prohibuisse peccati 
 aditum, quia sic ab initio a deo fuerit dispensatum, ut 
 conlatione et experimento infinitorum illorum bonorum possemus 
 scire magnitudinem, et huius rei gratia utpote profuturum 
 nobis peccatum intrare dimittens magnum in eiusdem 
 peccati bello auxilium inuenerit homo:

quae uerba quoniam 

 

 
 
 
 aliena sunt a sensu scripturae diuinae, ut dicatur, quia 
 peccatum a deo nobis pro utilitate introductum sit, si quis 
 ita sapit docet credit aut praedicat, anathema sit.

sancta 
 enim catholica ecclesia hoc certum tenet et credit. quia deus 
 et prohibuerit a peccato primum hominem et per inoboedientiam 
 peccantem punierit iusto supplicio sed bene utens etiam 
 malis nostris singulari nos remedio per unigeniti filii sui 
 incarnationem passionem mortem et resurrectionem, hoc est 
 domini dei nostri Iesu Christi, ab omnium peccatorum nexibus 
 liberauit.

His igitur competenter et per orthodoxae fidei rectitudinem 
 apostolicae sententiae auctoritate damnatis constituimus, ut 
 ex omnibus istis, quae nos patrum statutis atque traditionibus 
 inhaerentes apostolica auctoritate damnauimus, nulla iniuriandi 
 praecedentes patres uel doctores ecclesiae, quae procul dubio 
 scandala sacrosanctae ecclesiae suscitat, praebeatur occasio: 
 anathematizantes omnem ad ordines ecclesiasticos pertinentem, 
 qui patribus atque doctoribus ecclesiae contumeliam ex supra 
 dictis impietatibus quo modo ascribere uel inrogare uoluerit.

et quoniam praefata dogmata, quae secundum intellectum de 
 his expositum anathemati atque damnationi subiecimus, in eo 
 uolumine, quod nobis per fratrem nostrum Benignum episcopum 
 nuper a pietate uestra transmissum est, sub Theodori 
 Mopsuesteni episcopi perhibentur nomine praenotata, ad. hoc 
 sollicitudinis nostrae animum consequenter ammouimus, ut 
 si quid < de) persona uel nomine memorati Theodori apud 
 patres quaesitum sit uel si qua super eius nomine ab eis 
 regulariter fuerint constituta siue disposita, diligentissima 
 indagatione quaerere curaremus.

et haec inuestigantes aduertimus 
 beatae recordationis Cyrillum Alexandrinae ciuitatis 
 antistitem de persona iam mortui Theodori episcopi Iohanni 
 reuerendae memoriae Antiochenae ciuitatis episcopo uel

 
 
 
 Orientali synodo ad eius litteras rescribentem inter alia ita 
 dixisse: quae prolata est in sancta synodo Ephesena 
 definitio ueluti a Theodoro deposita, sicuti offerentes 
 dicebant, nihil habens sanum, euacuauit 
 quidem eam sancta synodus ueluti peruersarum 
 plenam intellegentiarum. condemnans autem eos, 
 qui sic sapiunt, dispensatiue mentionem uiri non 
 fecit neque eum nominatim anathemati subdidit 
 neque alios.

ipsam uero synodum Ephesenam primam 
 sollicite recensentes nihil de Theodori Mopsuesteni persona 
 referre comperimus sed symbolum, quod Charisius presbyter 
 illic prodidit, magis quia ab Anastasio et Fotio, qui tunc 
 temporis haeretico Nestorio adhaerebant, per Antonium et 
 Iacobum nomina tantum presbyterorum habentes ad Filadelforum 
 ecclesias fuerit destinatum.

ex quo claret beatum 
 Cyrillum, hoc quod per litteris profitetur, a prolatoribus 
 scilicet symboli iam defuncti Theodori episcopi nomen fuisse 
 delatum, sua prouidentia ecclesiasticam moderationem circa 
 mortuum sapientia sacerdotali seruantem noluisse nomen eius 
 ne monumentis quidem synodalibus propter regulam, quae de 
 mortuis in sacerdotio seruanda est, contineri.

quomodo autem 

 

 
 
 
 hoc, quod supra dixit beatus- Cyrillus dispensatiue factum, ut 
 minime anathemati nomen uiri subiceret, uoluisset intellegi 
 ad ecclesiasticam regulam porrigendum, in eadem epistola 
 sua subter adiecit dicens: sed iuste audient, tamenetsi 
 nolint, qui huiusmodi causas praebent: obliuiscimini 
 uos ipsos, quando aduersus cineres arcus 
 extenditis; non enim superest, qui apud uos 
 inscriptus est. et me nullus culpet in haec uerba 
 progressum, sed cedant ualde nimium praecessori. 
 graue est enim insultare defunctis uel si laici 
 fuerint, nedum illis, qui in episcopatu hanc uitam 
 deposuerunt. iustissimum enim apparet prudentibus 
 uiris cedere praescienti uniuscuiusque uoluntatem 
 et cognoscenti, qualis unusquisque 
 futurus sit.

beatum quin etiam Proclum huius regiae 
 ciuitatis antistitem ita memorati Iohannis Antiocheni episcopi 
 similiter constat respondisse rescriptis dicentem inter alia: 
 quando enim scripsi tuae sanctitati oportere aut 
 Theodorum aut alios quos dam, qui pridem defuncti 
 sunt, anathemati subdi aut nominatim alicuius 
 feci mentionem?

et post pauca: et llla capitula, quae 
 subiecta sunt, reppuli utpote suptilitatem non 
 habentia pietatis: neque autem de Theodoro

 

 
 
 
 neque de alio quoquam, qui iam defuncti sunt, 
 scripsi, deo amantissime, aut ut anathematizetur 
 aut ut abdicetur. sed neque carissimus Theodotus, 
 qui a nobis directus est, diaconus talia mandata 
 suscepit.

item ipse beatus Proclus in epistola ad Maximum 
 diaconum post alia ita dicit: quomodo igitur per 
 litteras didici nunc, quia Theodori Mopsuesteni 
 et aliorum quorundam nomina praeposita sunt 
 capitulis ad anathematizandum, cum illi ad deum 
 iam migrauerunt eteos, quiiam uitam reliquerunt, 
 superuacuum est iniuriari post mortem, quos nec 
 uiuos aliquando culpauimus? et post pauca: post 
 suscriptionem autem tomi et post abiectionem 
 capitulorum, quae cuius sint ignoramus, continuo 
 praepara diaconum Theodotum uenire ad regiam 
 ciuitatem.

perpendat ergo pietatis uestrae sapientia singularis, 
 quia Proclus eruditissimus sacerdotum et non longe 
 a Mopsuesteni Theodori uita repertus mala, quae libenter 
 damnauerat, cuius essent, se iam tunc professus est ignorare.

Sed neque in sancto et uenerando Calchedonensi concilio 
 aliquid de saepius designati Mopsuesteni Theodori episcopi 
 nomine inuenimus statutum uel dictum esse contrarium, dum 
 in relatione, quam eadem ueneranda synodus piae memoriae

 

 

 

 
 
 
 Marciano tunc imperatori transmisit, quam uos quoque uestris 
 legibus, dum orthodoxa professione unum de sancta trinitate 
 Christum deum ac dominum nostrum confitendum astruitis. 
 ad testimonium laudabiliter adduxistis, litterae Antiocheni 
 Iohannis cum Orientali synodo ad beatum Proclum et ad 
 Theodosium tunc piissimae recordationis principem destinatae 
 uenerabiliter memorentur, quibus Mopsuesteni Theodori episcopi 
 persona, ne post mortem damnari debeat, excusatur.

Post haec ampliori cura perspeximus, si quid de his, qui iam 
 defuncti sunt et minime reperiuntur in uita damnati, etiam 
 sanctae recordationis prodecessores nostri decreuerint. quibus 
 inspectis agnouimus, quod huius cautelae prouidentiaeque 
 formam ueneranda prodecessorum nostrorum sedis apostolicae 
 praesulum constituta nobis apertissime tradiderunt.

nam 
 beatissimus papa Leo ad Theodorum episcopum Foroliuiensem 
 post alia ita dicit: (nec) necesse est nos eorum, qui 
 sic obierunt, merita actusque discutere, cum dominus 
 deus noster, cuius iudicia nequeunt comprehendi, quod 
 sacerdotale ministerium implere non poterat. suae 
 iustitiae reseruauit.

item beatus Gelasius papa in epistola, 
 quam episcopis Dardaniae de causa A<ca>cii scripsit, post alia 
 ita dicit: qui, postquam in collegium recidens prauitatis 
 iure meruit ab apostolica communione secludi, in 
 hac eadem persistens damnatione defunctus est, 
 absolutionem, quam superstes nec quaesiuit omnino

 

 
 
 
 nec meruit, mortuus iam non potest impetrare; 
 siquidem ipsis apostolis Christi uoce delegatum est 
 \'quae ligaueritis super terram\' et \'quae solueritis 
 super terram\'. ceterum iam de eo, qui in diuino est 
 iudicio constitutus, nobis fas aliud decernere non 
 est praeter id, in quo eum dies supremus inuenit.

item memoratus beatae recordationis papa Gelasius in gestis 
 synodalibus de Miseni episcopi Cumani absolutione confectis 
 hoc euidenter edocuit dicens: totum quod supra nostrae 
 facultatis est modulum, diuino iudicio relinquamus, 
 non autem nobis poterunt imputare, cur praeuaricationis 
 offensam uiuentibus remittamus, quod ecclesiae 
 deo largiente possibile est: nec nos iam 
 mortuis ueniam praestare deposcant, quod nobis non 
 esse possibile manifestum est, quia, cum dictum sit 
 \'quae ligaueritis et solueritis super terram\', hos, 
 quos super terram iam non esse constat, non humano 
 sed suo deus iudicio reseruauit nec audet ecclesia 
 sibimet uindicare, quod ipsis beatis apostolis conspicit 
 non fuisse concessum: quia alia est causa 
 superstitum, alia defunctorum.

hanc autem regulam et 
 in sanctorum Iohannis Constantinopolitani episcopi, quem 
 Chrysostomum uocant, atque Flauiani eiusdem ciuitatis episcopi 
 ueneranda memoria constat esse seruatam, quia licet uiolenter 
 exclusi sunt, non tamem pro damnatis sunt habiti, eo quod 
 semper inuiolatam eorum communionem Romani praesules 
 seruauerunt nec abscidi ab ecclesia dici potuerunt uel poterunt, 
 quos sibi inconuulse unitos apostolica iudicauit auctoritas.

m 
 Eusebii etiam cognomento Pamphili historia libro septimo

 

 

 
 
 
 legitur Dionysium Alexandriae episcopum, qui longe ante 
 fuerat, de Nepote quodam episcopo Aegypti ita fecisse. hic 
 enim Nepos episcopus de mille annis, quibus post primam 
 resurrectionem sanctos cum Christo regnaturos esse beatus 
 Iohannes apostolus in apocalypsi dicit, scripsisse asseritur, in 
 quibus Iudaicum intellectum habuisse narratur. post cuius 
 mortem cum ad Dionysium episcopum Alexandriae peruenisset, 
 quod tota Aegyptus ipsos libros, quos Nepos reliquerat, ueluti 
 magnum aliquod et occultum mysterium se habere putaret, 
 et pergens ad eum locum (in Arsenoite enim quaestionem 
 ipsam motam fuisse refert) et scribens destruxit eosdem libros 
 atque euertit: Nepotem uero, qui eos scripserat, propter hoc 
 maxime, quia iam defunctus fuerat, nulla sit adgressus iniuria. 
 quae si quis latius agnoscere uolet, in memorato septimo 
 historiae eiusdem Eusebii libro reperiet.

Quibus omnibus diligenter inspectis, quia licet diuerso 
 patres nostri uerborum modo, unius tamen ductu intellegentiae 
 disserentes inlaesas sacerdotum in pace ecclesiastica defunctorum 
 seruauere personas idemque regulariter apostolicae 
 sedis, quae supra diximus. definiunt constituta, nulli licere 
 nouiter aliquid de mortuorum iudicare personis sed in hoc 
 relinqui, in quo unumquemque dies supremus inuenit, et 
 specialiter de Theodori Mopsuesteni nomine quid sancti patres 
 nostri disposuerint superius euidenter expressum est:

eum 
 nostra non audemus condemnare sententia sed nec ab alio 
 quoquam condemnari concedimus. absit tamen, ut supra scripta 
 capitula dogmatum, quae secundum subiectos intellegentiae 
 sensus a nobis constat esse damnata, uel quaecumque dicta 
 cuiuslibet sint nomine praenotata, euangelicis tamen et

 

 
 
 
 apostolicis ac quattuor synodorum Nicaenae Constantinopolitanae 
 Ephesenae primae atque Calcedonensis et apostolicae sedis 
 non congruentia consonaque doctrinis, non solum sensu sed 
 uel aure patiamur admittere.

De scriptis uero, quae uelut sub uiri uenerabilis Theodoreti 
 quondam episcopi nomine proferuntur, miramur primum, cur 
 necesse sit eius sacerdotis nomine in obtrectationem quicquam 
 cuiuslibet studio deuocari, qui ante centum et amplius annos 
 in sanctae ac uenerandae Calchedonensis synodi iudicio 
 constitutus sine cuiusdam cunctatione susscripsit et beatissimi 
 papae Leonis epistolae prona deuotione consensit.

dehinc cum 
 existerent tunc Dioscorus et Aegyptii episcopi, qui eum 
 dicerent et sanctum Cyrillum anathematizasse et eundem 
 Theodoretum et haereticum esse, tamen sancti patres nostri 
 haec audientes diligentissime eodem Theodoreto posthac 
 examinatione discusso et praesente a praesentibus inquisito 
 nihil aliud ab eodem exegisse noscuntur, nisi ut statim 
 Nestorium eiusque impia dogmata anathematizaret atque 
 damnaret, hoc sibi tantummodo sufficere iudicantes, quod ille 
 coram uniuerso concilio faciens Nestorium cum dogmatibus 
 suis uniuersis patribus audientibus clara uoce damnauit.

ex 
 quo euidenter apparet, quia, quidquid sit uel fuerit sub 
 cuiuslibet prolatum nomine, quod impii Nestorii uideatur 
 concordare dogmatibus, hoc tunc in illo sancto concilio a uiro 
 uenerabili Theodoreto fuerit sine dubitatione damnatum et sit 
 ualde contrarium et Calchedonensis synodi iudicio indubitabiliter 
 inimicum quaedam Nestoriana dogmata nunc sub eius 
 sacerdotis nomine condemnari, qui cum sanctis patribus 
 eundem impium Nestorium et execrabilia eius dogmata, sicut 
 diximus, tunc apertissime anathematizauit atque damnauit.

quid enim aliud est mendaces aut simulantes professionem 
 rectae fidei patres in sancta Calchedonensi synodo residentes 
 ostendere quam dicere aliquos ex eis similia sapuisse Nestorio, 
 quorum iudicio uideas Nestorium eiusque dogmata fuisse 
 damnata?

nec illud arbitrandum est, quia sanctae memoriae 
 Cyrilli iniurias per duodecim capitulorum eius reprehensionem 
 a uiro uenerabili Theodoreto, ut putatur, ingestas beatissimi 
 patres nostri in sancta synodo Calcedonensi neglexerint, sed 
 aut utpote rebus de proximo gestis cuncta prae oculis habentes 
 Theodoretum episcopum nil tale fecisse probauerunt aut 
 exemplum ipsius sanctae memoriae Cyrilli iudicauerunt esse 
 sequendum, qui post multa et grauia contra se ab Orientialibus 
 apud Ephesum scripto gesta tempore, quo cum ipsis in 
 concordiam remeauit, tamquam si acta non fuissent, pacis 
 amore silentio dereliquit, ut impleret utique illud apostolicum 
 dictum, quod Corinthiis scribens dicit: cui enim aliquid 
 donastis, et ego.

nam et illud sancta synodus Calchedonensis 
 intendisse credenda est, quia, dum doctrinam sancti 
 Cyrilli ex epistolis eius in eadem synodo reseratis atque 
 receptis memoratus episcopus Theodoretus ita deuota mente 
 suscepit, ut doctrinae quoque eius ad laudandam beatissimi 
 papae Leonis epistolam testimoniis uteretur, etiamsi in eum 
 iniurias intulisse constaret, plenissime satisfecisse uideretur 
 illius uenerabiliter amplectendo fidem, cuius false fuerat 
 suspicatus errorem: et ideo nos nec aliquid uelut omissum a 
 patribus nostris quaere< re > nunc aut retractare conuenit et eos, 
 quibus sancti Cyrilli reprehensio nunc placet aut eisdem 
 sanctis patribus nostris aestimant placuisse, modis omnibus 
 refutamus.

hac ergo rerum ueritate perpensa statuimus atque

 

 
 
 
 decernimus nihil <in> iniuriam uel obtrectationem probatissimi 
 in Calchedonensi synodo uiri, hoc est Theodoreti episcopi 
 Cyrri, sub taxatione nominis eius a quoquam fieri uel proferri 
 sed custodita in omnibus personae eius reuerentia, quaecumque 
 scripta uel dogmata cuiuslibet nomine prolata sceleratorum 
 Nestorii atque Eutychetis manifestantur erroribus consonare. 
 anathematizamus atque damnamus.

etenim satis debet abundeque 
 sufficere, quod damnantes atque anathematizantes cum 
 Paulo Samosateno et Bonoso Nestorium et e diuerso cum 
 Ualentino atque Apollinare Eutychen simul et errores eorum 
 aliosque omnes haereticos cum dogmatibus suis illos quoque 
 pariter condemnamus, qui erroribus eorum impliciti et inemendabiles 
 permanentes de uita praesentis saeculi migrauerunt. 
 siquidem per hoc nihil peruersae doctrinae relinquimus, quod 
 non per hanc sententiam nobis prolatam a sancta dei ecclesia 
 apostolica auctoritate inueniatur exclusum. rursus tamen etiam 
 hoc specialiter adicimus:

I Ut si quis seruata inconuertibilitate naturae diuinae non 
 confitetur uerbum carnem factum et ex ipsa conceptione de 
 utero uirginis humanae naturae sibi secundum subsistentiam 
 unisse principia sed tamquam cum existenti iam homine 
 fuerit deus uerbum, ut per hoc non sancta uirgo uere dei 
 genitrix esse credatur sed uerbo tenus appelletur, anathema 
 sit.

II Si quis secundum subsistentiam unitatem naturarum in 
 Christo factam esse denegat sed seorsum existenti homini 
 tamquam uni iustorum inhabitare deum uerbum et non ita 
 confitetur naturarum secundum subsistentiam unitatem, ut 
 deus uerbum cum adsumpta carne una permanserit permaneatque 
 subsistentia siue persona, anathema sit.

III Si quis uoces euangelicas et apostolicas in uno Christo 
 ita diuidit, ut etiam naturarum in ipso unitarum diuisionem 
 introducat, anathema sit.

IIII Si quis unum Iesum Christum uerum dei et eundem 
 ipsum uerum hominis filium futurorum ignorantiam aut diei 
 ultimi iudicii habuisse dicit et tanta scire potuisse, quanta ei 
 deitas quasi alteri cuidam inhabitans reuelabat, anathema sit.

V Si quis illud apostoli, quod est in epistola ad Hebraeos 
 dictum, quod experimento cognouit oboedientiam et cum 
 clamore forti et lacrimis preces supplicationesque optulit ad 
 eum, qui saluum illum posset a morte facere, tamquam nudo 
 deitate Christo deputans, qui laboribus uirtutis perfectus sit, 
 ut ex hoc duos introducere Christos uel duos filios uideatur, 
 et non unum eundemque credit Christum dei et hominis 
 filium ex duabus et in duabus naturis inseparabilibus indiuisisque 
 confitendum atque adorandum, anathema sit.

His igitur omnibus et huiusmodi blasphemiis ita a nobis 
 abdicatis atque damnatis hoc praesentis constituti nostri dispositione 
 quam maxime prouidemus, ne. sicut supra diximus, 
 personis, quae in pace et communione uniuersalis ecclesiae 
 quieuerunt, sub hac damnati a nobis peruersi dogmatis

occasione aliquid derogetur sed execrabilibus dogmatibus in 
 Nestorio atque Eutychete haeresiarchis uniuersisque eorum 
 sequacibus condemnatis illis sacerdotibus, qui in pace. sicut 
 dictum est, catholicae ecclesiae sunt defuncti, nulla contumelia 
 generetur, ne inde iniuriarum nascatur occasio, unde potius 
 debeat sanctorum patrum reuerentia custodiri.

De epistola quoque uenerabilis uiri lbae quondam Edessenae 
 ciuitatis episcopi, de qua pariter inquisistis, diligenti nihilominus 
 inuestigatione quaesiuimus, si quid de ea priscis

 

 
 
 
 temporibus apud patres nostros motum uel agitatum siue 
 quaesitum seu fuerit constitutum. et quia Graecae linguae, 
 sicut cunctis et maxime pietati uestrae notum est, sumus 
 ignari, nunc per nostros, qui eiusdem linguae uidentur habere 
 notitiam, gesta sancti uenerandique Calchedonensis concilii in 
 synodalibus codicibus diligentissime perquirentes dilucide

aperteque repperimus duabus in eadem synodo actionibus 
 praedicti uiri uenerabilis Ibae examinatum fuisse negotium 
 ibique ex gestis apud Photium Tyri et Eustathium Beryti 
 episcopos habitis hanc, de qua quaeritur, inter cetera prolatam 
 fuisse contra eum ab accusatoribus eius epistolam, cumque 
 consummata ipsius disceptatione negotii a uenerandis fuisset 
 patribus requisitum, quid de eiusdem constituendum uideretur 
 Ibae negotio, consequenter huiusmodi processisse sententias, 
 quae ita se habent:

Paschasinus et Lucensius reuerentissiini episcopi et Bonifatius 
 presbyter tenentes locum sedis apostolicae per Paschasinum dixerunt: 
 \'Relectis chartis agnouimus ex sententia reuerentissimorum 
 episcoporum Ibam reuerentissimum innoxium demonstrari. relecta 
 enim eius epistola agnouimus eum esse catholicum. et ob hoc 
 decernimus et honorem episcopatus et ecclesiam, a qua iniuste et 
 absens pulsus est, renouandum. de sanctissimo igitur episcopo

 
 
 
 Nonno, qui ante modicum pro eo factus est, tractandum est a 
 reuerentissimo uiro episcopo Antiochiae ecclesiae, quid oporteat 
 de eo formari).

Anatolius reuerentissimus archiepiscopus Constantinopolis nouae 
 Romae dixit: (Reuerentissimorum episcoporum et iudicum fides ac 
 lectio omnium, quae sunt subsecuta, demonstrant innoxium Ibam 
 reuerentissimum ab his accusationibus, quae ei inlatae sunt. unde 
 omnem impraesenti de eo suspicionem abicio, quoniam et consentit 
 et suscribit et ei quae nunc de fide data est definitioni a sancto 
 concilio et epistolae sanctissimi archiepiscopi Romae Leonis, et 
 dignum eum iudico episcopatu et habere curam, in qua pridem 
 existebat, ecclesiae. de Nonno autem reuerentissimo episcopo, qui 
 pro eo factus est, formam dabit Maximus reuerentissimus Antiochenus 
 episcopus\'.

Maximus reuerentissimus Antiochenae ciuitatis episcopus dixit: 
 \'Ex his, quae modo relecta sunt, manifestum est, quia ab omnibus 
 ei inlatis reuerentissimus Ibas innocens est repertus, et ex relecto 
 scripto epistolae, quod prolatum est ab aduersario eius, catholica 
 est eius declarata dictatio. unde et ego decerno eum et episcopatus 
 recipere dignitatem et ciuitatem propriam, sicut et uisum 
 est sanctissimis archiepiscopis tam his, qui locum sanctissimi 
 archiepiscopi Leonis retinent, quam etiam et, qui regiae ciuitatis 
 est, sanctissimo archiepiscopo Anatolio: reuerentissimo quippe Nonno 
 episcopo, qui pro eo factus est, manente in episcopatus propria 
 dignitate, ut cum sanctissimis episcopis de eius ordinatione deliberem\'.

Iuuenalis reuerentissimus Hierosolymitanus episcopus dixit: (Qui 
 conuertuntur, scriptura diuina suscipi iubet. quapropter et ab

 
 
 
 haereticis reuertentes suscipimus. unde peruideo reuerentissimum 
 Ibam mereri clementiam, quia et senex est et ut habeat episcopatus 
 gradum, catholicum existentem\'.

Thalassius reuerentissimus episcopus Caesariae Cappadociae dixit: 
 ('Reuerentissimis episcopis Photio et Eustathio comprobantibus Ibae 
 negotium et non adiudicantibus eum, horum opinione suasus et 
 ego uolo habere eum sacerdotium, sicut sanctissimis praesulibus 
 uisum est, quia maxime g«>stis suscepit, ut anathematizaret illa, 
 quae eius accusatores aduersus eum deposuerunt exscripto\'..-

Eusebius reuerentissimus episcopus Ancyrae Galatiae dixit: 
 ('Lectio sententiae. quae in \'Tyro prolata est a sanctis episcopis 
 Photio et Eustathio, docuit, quia reuerentissimus Ibas in illo 
 iudicio anathematizauit Nestorium et eius impia dogmata et rectis 
 consensit dogmatibus. quapropter et praedicti reuerentissimi episcopi 
 hanc satisfactionem recipientes, ut oporteret eum habere 
 episcopatum. comprobauerunt. et impraesenti igitur eundem sanctissimum 
 Ibam anathematizantem Nestorium et impia eius dogmata 
 habere sacerdotium uolo\\

Stefanus reuerentissimus episcopus Ephesi dixit: \'Kfiiorentissimum 
 Ibam episcopum anathematizantem Nestorium et Eutychen 
 et eorum impia dogmata et ego decerno, sicut et sancti patres, 
 esse in ordine episcopatus).

Diogenes reuorentissimus episcopus Cyzici dixit: \'Definitionem, 

 
 
 
 quae prolata est a sanctissimis episcopis Photio et Eustathio de 
 reuerentissimo Iba, optinere decreui, quia maxime et eius accusatores 
 ibi positi suscriptione propria expositae illi definitioni consentiunt 
 et quae nunc relecta est in sancto et uniuersali concilio\'. 
 
 Constantinus reuerentissimus episcopus Bostrae dixit: \'Et ego 
 consentio, quae bene uisa sunt sancto concilio de Iba sanctissimo 
 episcopo).

Theodorus reuerentissinius episcopus Damasci dixit: (Quae subsequenter 
 et canonice a sanctis patribus definita sunt super Ibae 
 uenerabilis persona, et ego consentio). 
 
 
 Meletius uenerabilis episcopus Larissae habens locum Domni 
 reuerentissimi episcopi Apamiae Syriae dixit: (Et ego consentio his, 
 quae bene finita sunt a sanctis et reuerendis patribus de reuerentissimo 
 Iba\\

Romanus reuerentissimus episcopus Myrorum Lyciae dixit: \'Sicut 
 relectorum nobis fides suasit, et ego decerno eundem reuerentissimum 
 episcopum Ibam haberi in sacerdotio, sicut et sanctissimi 
 archiepiscopi decreuerunt, utique eo anathematizante Nestorium et 
 Eutychen et ea quae impie sapuerunt>.

Eunomius reuerentissimus episcopus Nicomediae dixit: \'Iam 
 quidem ex his, quae relecta sunt, innoxius adprobatus est uenerabilis 
 Ibas. in quibus enim dicendo male culpare uisus est beatissimum 
 Cyrillum, in postremis recte confessus illa, quae culpauerat, 
 refutauit. unde et ego anathematizantem eum Nestorium et Eutychen 
 et impia eorum dogmata et consentientem his, quae a sanctissimo 
 archiepiscopo Leone scripta sunt et hac uniuersali synodo, dignum 
 esse episcopatu decerno\'.

Iohannes uenerabilis episcopus Sebastiae et Seleucus nenerabilis 
 episcopus Amasiae et Constantinus uenerabilis episcopus Melitenus 
 et Patricius uenerabilis episcopus Tyanorum et Petrus <uenerabilis> 
 episcopus Gangrorum et Atarbius uenerabilis episcopus Trapezuntis 
 habens et locum reuerentissimi episcopi Dorothei Neocaesariae dixerunt: 
 'Definitio reuerentissimorum episcoporum Photii et Eustathii demonstrat 
 innoxium reuerentissimum Ibam; similiter autem et eius 
 abnegatio facit nos in eo, quod receperit, proniores: amica etenim 
 semper est domino Christo clementia. unde secundum sententiam 
 sanctorum praesulum et totius sancti concilii iustum decernimus 
 eum et nos recipere gradum episcopatus\'.

Frangion uenerabilis episcopus Filippopolitanus et Basilius uenerabilis 
 episcopus Traianopolitanus dixerunt: Qui in iudicio neque 
 praesens fuit neque aduocatus est, nullo modo laedi eum per prolatam 
 aduersus eum sententiam adprobamus\'.

Nunecbius reuerentissimus episcopus Laodiciae Frygiae dixit: 
 'Consentimus his, quae definita sunt a sanctis patribus de Iba 
 sanctissimo\'. 
 
 Florentius reuerentissimus episcopus Sardeorum Lydiae dixit: 
 \'Et ego adaeque consentio his, quae praefata sunt de Iba reuerentissimo). 
 
 Eusebius reuerentissimus episcopus Dorylaei dixit: \'Tantis patribus 
 sanctissimis episcopatum reuerentissimo Ibae reddentibus et 
 ego consentio).

Omnes reuerentissimi episcopi clamauerunt: <Omnes eadem 

 
 
 
 dicimus, Nestorium modo anathematizet, dogmata ipsius modo anathematizet, 
 Eutychen et eius dogma modo anathematizet*.

Ibas reuerentissimus dixit: \'Et iam exscripto anathematizaui Nestorium 
 eiusque dogmata et nunc anathematizo eum decies milies. quod 
 enim semel cum satisfactione fit, si fiat decies milies, non contristat*. 
 et \'anathema Nestorio et Eutychi et dicenti unam naturam\'. et 
 \'omnem, qui non sapit sicut sapit haec sancta synodus, anathematizo).

Gloriosisfimi iudices dixerunt: Quae iudicata sunt a sancto et 
 uenerando concilio de Iba reuerentissimo episcopo, propriam fortitudinem 
 retinebunt'.

His igitur ita in sanctae Calchedonensis synodi iudicio 
 dispositioneque iacentibus et ita uicariorum sedis apostolicae 
 uenerandi praesulis sui praesentiam sustinentum et ceterorum 
 patrum interlocutionibus declaratis euidenter aduertimus, quod 
 ab his, qui in eadem sancta Calchedonensi synodo locum 
 beatissimi prodecessoris nostri papae Leonis tenuisse noscuntur, 
 dictum sit:

relecta eius epistola agnouimus eum esse 
 catholicum. et ab Anatolio Constantinopolitano dictum sit: 
 lectio omnium, quae sunt subsecuta, demonstrant 
 innoxium Ibam reuerentissimum ab his, quae in eum 
 accusatores intulerant, a Maximo uero Antiocheno dictum 
 sit: ex re<le>cto scripto epistolae, quod prolatum est 
 ab aduersario eius, catholica est eius declarata 
 dictatio. quorum interlocutionibus ceteri episcopi non solum 
 <non> contradixisse uerum etiam apertissimum noscuntur 
 praebuisse consensum.

quod autem dicunt, quia in eadem 
 epistola sua Ibas Nestorium excusauerit dicendo: eundem 
 Nestorium nolentem dicere sanctam Mariam dei genetricem

 

 
 
 
 multi eum ex haeresi Pauli Samosateni esse putauerint, qui 
 dixit purum hominem esse Christum: nemini uenit in dubium, 
 quod sancti patres nostri in eadem epistola diligenter 
 inspexerint. quia Nestorius dei genitricem sanctam uirginem 
 Mariam non dicens ex Pauli Samosateni haeresi meruit 
 aestimari, et multo amplius sancti patres nostri iudicio Ibae 
 Nestorium intellexerint ingrauatum,

quoniam nihil aliud ex 
 his uerbis Ibas dixisse monstratur, nisi quia Nestorius dei 
 genitricem beatam uirginem negans purum hominem dominum 
 deum nostrum Iesum Christum et insubstantiuum filium dei 
 secundum Samosateni Pauli impietatem uidetur inducere, 
 quamuis Nestorius propriae haereseos auctor extiterit.

unde et 
 uir uenerabilis Ibas ad ingrauationem potius eiusdem Nestorii 
 dixit, quia a quibusdam de haeresi Pauli Samosateni esse 
 putatus est, ac si diceret \'licet Nestorius proprium condidisset 
 errorem, tamen non dicendo dei genitricem sanctam uirginem 
 Mariam ita impius apparuit, ut absque ulla distantia a 
 multis Pauli Samosateni docere haeresim putaretur\'.

cuius 
 erroris crimen in tantum exaggerauit Ibas in epistola sua, ut 
 Paulo Samosateno eum consimilem faceret, cuius baptismum 
 sanctae Nicaenae synodi s<ententia> uniuersalis ecclesia 
 censuit reprobandum. a Nestoriana autem haeresi cum ad 
 sanctam ecclesiam catholicam reuertentes sola haeresis ipsius 
 condemnatione facta suscipiat, procul dubio grauioris execrationis 
 pondere pressus per uenerabilis Ibae epistolam Nestorius 
 inuenitur, cuius error errori non habenti baptismum comparatur.

sed nec ex eo, quod dixit \'putatus est\', quisquam eum hoc 
 uerbo usum uelut dubio criminetur, cum beatus Paulus 
 apostolus ad Corinthios adfirmatiue dicat: puto enim, et 
 ego spiritum dei habeo; neque enim dubitabat, quia dei 
 haberet spiritum, qui alibi dixit: an experimentum quaeritis 
 eius, qui in me loquitur Christus? quomodo autem fieri

 

 
 
 
 potest, ut in quo Christus loquitur, dei (spiritum) habere 
 dubitetur?

nam et illud sancti patres nostri in Calchedonensi 
 synodo residentes nihilominus adtenderunt, quod Apollinaris 
 cum dogmate suo, qui unam naturam diuinitatis et humanitatis 
 domini dei nostri Iesu Christi asserit, in eadem Ibae 
 epistola est sicut impius et execrabilis condemnatus; illa uero 
 magnopere comprobantes, quae in eadem epistola Ibas dixit: 
 duae naturae, una uirtus, una persona, quod est unus 
 filius dominus noster Iesus Christus.

in eo autem, 
 quod unam uirtutem dixit, apostoli Pauli doctrinam secutus 
 agnoscitur, qui singulariter dicit Christum dei uirtutem et 
 dei sapientiam et in alio loco, quia etsi crucifixus est 
 ex infirmitate carnis, sed uiuit ex uirtute dei. quod 
 Ibas, cum epistolam suam dictaret, considerasse credendus 
 est, ut adsumentis uerbi uirtutem confessus, adsumptam 
 carnem utpote propriam eiusdem uerbi in ipso cognoscens, 
 unam uirtutem dicendo summam et inseparabilem unitatem 
 unius personae et unius filii nomine, hoc est domini nostri 
 Iesu Christi. quod subsecutus adiunxit. se intellexisse monstraret, 
 in huius orthodoxae fidei confessione perdurans, dum 
 patres in sancta synodo Calchedonensi id, quod et ipsi fecerant 
 Nestorium scilicet et Eutychen cum suis dogmatibus 
 condemnantes, Ibam sociandum collegio suo facere similiter 
 hortarentur.

quod Ibas deuote perficiens seque semper hoc 
 fecisse contestans libera uoce coram uniuersis patribus dixit: 
 anathema Nestorio et Eutychi, adiciens: et dicenti 
 unam naturam, propter quam refutationem unius uidelicet 
 naturae in confessionem duarum in uno eodemque filio 
 naturarum se orthodoxum pronuntiatum esse cognouerat.

illud etiam a nobis est explanandum, ne quis existimet Ibae 
 epistolam in eo Nestorium ab haeresi, cuius auctor est. 
 excusare, quod dixit: Nestorius uero, quia odio erat 
 suae ciuitatis et uirorum, qui in ea sunt, maximorum, 
 illic reuerti non potuit.

his enim uerbis hoc potius significatum 
 intellegitur, quia Nestorium utpote haereticum Ibas 
 odiosum suae dixerit ciuitati et maximis tunc in eadem uiris; 
 et propterea sic patres nostros apud Calcedonam intellexisse 
 credendum est, quia superius in eadem epistola Ibas dixerat 
 eundem Nestorium libros noxios conscripsisse, qui scandalum 
 audientibus erant, et beatam uirginem Mariam dei genitricem 
 esse negauerit. sic enim de id, quod patres nostri receperunt, 
 recte nos intellegere conuenit et non aliud suspicari, quod 
 scriptor epistolae dixisse non legitur.

poteramus quidem cura 
 dei gratia de singulis memoratae epistolae locis ac sensibus 
 per singula reddere rationem, sed quia residua eidem 
 intellegentiae, qua pauca exposuimus, possunt competenter 
 aptari in quibus etiam si aliquid obscuritatis occurreret, 
 auctoritati patrum et profundiori eorum intellegentiae cederemus), 
 propterea non est in his diutius immorandum.

Propter haec ergo, quae supra diximus, et propter illam 
 praedicationem fidei, per quam uenerandae recordationis Cyrillus 
 Alexandrinus episcopus et reuerentissimus Iohannes Antiochenus 
 antistes atque omnes Orientales episcopi per Paulum Emesenae 
 ciuitatis episcopum ad concordiam redierunt. quam Ibas quoque 
 in ipsa epistola laudans libenter amplectitur, ortliodox.i 
 est Ibae episcopi a patribus pronuntiata dictatio.

a uero, 
 quae in ipsa Ibae sacerdotis epistola in iniuriis beatae recordationis 
 Cyrilli per errorem intellegentiae dicta sunt, patres 
 in sancta Calchedonensi synodo epistolam pronuntiantes orthodoxam, 
 nullatenus receperunt: quippe quas etiam ipse

 

 .

 
 
 
 uenerabilis episcopus intellectu capitulorum eius meliore recepto 
 multimode refutauit, sicut interlocutione uenerandae memoriae 
 Eunomii ecclesiae Nicomedensis episcopi in eadem sancta 
 Calchedonensi synodo residentis euidentissime declaratur.

quae 
 se ita habet: Eunomius episcopus Nicomediae dixit 
 (I am quidem ex his, quae relecta sunt, innoxius 
 approbatus est uenerabilis Ibas. in quibus enim 
 dicendo male culpare uisus est beatissimum Cyrillum, 
 in postremis recte confessus illa, quae culpauerat, 
 refutauit. unde et ego anathematizantem eum Nestorium 
 et Eutychen et impia eorum dogmata et consentientem 
 his, quae a sanctissimo archiepiscopo Leone 
 scripta sunt et hac uniuersali synodo, dignum esse 
 episcopatu decerno\'.

nam et uenerabilis memoriae Iuuenalis 
 interlocutio hoc idem significat: quod Ibas episcopus de id, 
 quod sancto Cyrillo capitula eius aliter intellegendo detraxerat, 
 postea professus, quia his ab eo explanatis et a se intellectis 
 in communionem eius deuote concurrerit et de his, quae 
 prius aliter intellexerat. sit conuersus, propterea recipere 
 eum episcopatum decreuit utpote, quantum ad professionem 
 fidei, orthodoxum existentem, ita dicens:

qui conuertuntur, 
 scriptura diuina suscipi iubet. quapropter et ab 
 haereticis reuertentes suscipimus. unde peruideo 
 reuerentissimum Ibam mereri clementiam, quia et 
 senex est, ut habeat episcopatus gradum, orthodoxum 
 existentem. quibus uerbis hoc intellegitur: \'quod si ab 
 haereticis uenientes suscipimus. quomodo Ibam, qui est 
 orthodoxus et intellectu capitulorum beati Cyrilli haesitans ei 
 obloqui uisus est, nunc ab eo, in quo fallebatur, intellectu

 

 
 
 
 conuersum non suscipiamus, cum eum orthodoxum constet 
 existere?\' neque enim orthodoxum existere Ibam diceret 
 Iuuenalis episcopus, nisi ex uerbis epistolae eius confessionem 
 fidei orthodoxam comprobasset.

ut autem appareat, quia 
 interlocutio Iuuenalis Eunomii interlocutioni concordat, uerba 
 ipsa ex interlocutione Eunomii nos edocent, quae inter alia 
 ita se habent: in quibus enim dicendo male culpare 
 uisus est beatissimum Cyrillum, in postremis recte 
 confessus illa, quae culpauerat, refutauit. ex quibus 
 uerbis euidentissime declaratur in Iba episcopo nihil de 
 confessione fidei reprehensum, quam constat esse laudatam, 
 sed eundem Ibam. quod fallente intellegentia de beato Cyrillo 
 male senserat, refutasse.

nam idem uenerabilis Ibas episcopus 
 gestis praecedentibus, sicut Photii et Eustathii sententia 
 continet, apertissime perhibetur habere se et recipere 
 omnia, quae in Ephesena prima synodo gesta sunt, 
 et aequa iudicare, quae in Nicaea sunt constituta, et 
 nullam differentiam arbitrari eius ad alia, et nimis 
 eius sanctitatem se laudasse pronuntiant, quod prone 
 Ibas sapuerit curare eos, qui uel suspicione uel alio 
 quoquo modo eius laederent opinionem doctrinae.

nam et post explanationem duodecim capitulorum beati Cyrilli 
 factam et intellectum eius sibi, quem sanctus Cyrillus in 
 ipsis capitulis habuit, declaratum et orthodoxum eum se cum 
 omnibus Orientalibus episcopis habuisse et in communione

 

 

 
 
 
 ipsius usque ad exitum permansisse professus est. ex quo 
 apparet uenerabilem < Ibam > et, priusquam duodecim capitula 
 beati Cyrilli intellegeret, cum in eis suspicaretur unam 
 Christi praedicari naturam, orthodoxo sensu, quod male 
 dictum aestimauerat, reprobasse et post explanationem eorum 
 item orthodoxo sensu, quae recte dicta cognouerat, uenerabiliter 
 suscepisse.

sed et illud indubitanter cunctorum fidelium 
 mentibus patet, quod magis in Ephesena secunda <synodo> 
 haeretico intellectu Dioscorus cum Eutyche beato Cyrillo et 
 primo Epheseno concilio contumelias inrogarint, qui crediderunt 
 sanctum Cyrillum unam naturam in domino deo nostro Iesu 
 Christo per duodecim sua praedicasse capitula, et ob hoc 
 aliquos Orientales episcopos, qui unius naturae praedicationem 
 noluerunt suscipere, Dioscorus condemnauit:

inter quos et 
 Ibam episcopum propter hanc specialiter fidei eius professionem, 
 qua duas naturas, unam uirtutem, unam personam, 
 quod est unus filius dominus noster Iesus 
 Christus, apertissime confitetur, ut haereticum condemnauit 
 et Eutychen propter unius naturae praedicationem sicut 
 catholicum reuocauit, damnans quoque propter duarum naturarum 
 uocem sanctae recordationis Flauiani personam, et 
 inuentus est ipse magis Dioscorus Ephesenam primam synodum 
 conari destruere, qui eam sub execrabilis intellectus imagine 
 defendebat, et amplius beatum Cyrillum criminatus est laudans 
 Dioscorus atque Eutyches quam Ibas sub falsi intellectus 
 errore uituperans.

nam cum laus atque uituperatio ad unum 
 tenderent intellectum, Dioscorus et Eutyches, qui laudauerunt, 
 haeretico spiritu laudasse reperti sunt atque ideo sunt a 
 sancta synodo Calchedonensi damnati: at uero Ibas episcopus

 

 
 
 
 qui per errorem unam putans in his praedicari naturam prius 
 uituperauit capitula et post declaratum sibi intellectum eorum 
 communicatorem se beati Cyrilli cum omnibus Orientalibus 
 esse professus est, in catholicae fidei rectitudine ab eadem 
 Calchedonensi synodo iudicatus est permansisse.

haec ergo 
 eadem synodus in Dioscoro atque Eutyche, qui se falso per 
 beatum Cyrillum uelamine tegere nitebantur, uidens potius 
 beati Cyrilli praedicationibus Dioscorum atque Eutychen 
 apparere contrarios per hoc, quod unam post adunationem 
 naturam blasphemo spiritu praedicabant, simili atque eadem 
 eundem Dioscorum cum Eutyche sententia condemnauit 
 destruens Ephesenam secundam primamque confirmans.

Et quia nobis de Ezechihelis prophetae uerbis obicrtur illud, 
 quod ad sacerdotes Ierusalem malum a bono non discernentes 
 ex persona domini dicebat: sacerdotes eius spernentes 
 legem meam et coinquinauerunt sancta mea, inter 
 sanctum et pollutum non distinguebant et intermedium 
 mundi et inmundi non secernebant, debet uestra 
 pietas pariter uobiscum et uniuersorum corda fidelium ex his 
 uerbis aduertere

ideo nos non audere Calchedonensis synodi 
 retractare iudicium, ne ibidem considentibus sacerdotibus ista, 
 quod absit, ab haereticorum insidiis macula relidatur, ut eos 
 inter bonum et malum et inter sanctum et pollutum et intermedium 
 mundi et inmundi non potuisse discernere criminentur, 
 16 si nos modo causas eiusdem sanctae synodi cum consensu 
 sedis apostolicae iudicio terminatas sub qualibet occasione 
 uiderint retractare.

propterea ergo discretionem atque iudicium 

 

 
 
 
 sanctorum patrum nos in omnibus conseruantes et rerum 
 omnium dispositione secundum eam, quam reddidimus, rationem 
 ex Calcedonensis synodi iudicio declarata. cum satis 
 apertissima luceat ueritate ex uerbis epistolae uiri uenerabilis 
 Ibae rectissimo ac pio intellectu perspectis et ex gestis apud 
 Photium et Eustathium habitis et ex ipsius Ibae episcopi 
 praesentis a praesentibus intentione discussa patres nostros in 
 Calchedona residentes iustissime orthodoxam eiusdem uiri 
 uenerabilis Ibae episcopi pronuntiasse fidem et reprehensionem 
 beati Cyrilli, quam humanitus per errorem intellegentiae 
 euenisse cognouerant, congrua satisfactione purgatam:

praesentis 
 sententiae nostrae auctoritate statuimus atque decernimus cum 
 in omnibus tum etiam in saepius memorata uenerabilis Ibae 
 epistola intemeratum patrum in Calchedona residentium 
 manere iudicium nec quemquam ad ordines et dignitates 
 ecclesiasticas pertinentem hoc constituto nostro permittimus 
 aliquando praesumere uel super eiusdem epistolae negotio uel 
 aliis in Calchedonensi concilio consensu uicariorum sedis 
 apostolicae iudicatis ordinatis definitis atque dispositis tamquam 
 imperfectis atque reprehensibilibus siue per additamentum siue 
 per diminutionem siue per immutationem uel quoquo modo aliquid 
 temerariae nouitatis inferre.

pari ratione decermraus, ne 
 quisquam epistolae beati Cyrilli, cui duodecim sunt subiecta capitula, 
 uel ipsis capitulis aduersus Nestorii perfidiam promulgatis 
 existimet derogandum, dum constet eundem Ibam uirum uenerabilem 
 uel omnes Orientales episcopos post explanatum sibi 
 eorundem capitulorum intellectum beati Cyrilli communicatores 
 toto uitae eius tempore permansisse, abicientes ea et a nostri 
 intellectus rectitudine repellentes, in quibus uel ex supra scripta 
 epistola uiri uenerabilis Ibae episcopi uel ex omnibus, quae

 
 
 
 in sancta synodo Calchedonensi iudicata ordinata definita atque 
 disposita sunt, ita quicquam aptatur. ut per auctoritatem 
 eiusdem synodi aut peruersum dogma assertum esse N estorii 
 aut ipse dicatur Nestorius excusatus.

et ne quis forsitan 
 arbitretur ambiguum, quod praefatis legatis atque uicariis 
 sedis apostolicae a beatissimo papa Leone tantum fidei causa 
 et non etiam de depositorum incompetenter episcoporum 
 fuerit reuocatione mandatum, et quasi superflue Ibae quoque 
 Edessenae ciuitatis episcopi causam coram sanctis patribus 
 aestimet agitatam, nouerit beatissimum papam Leonem sanctae 
 Calchedonensi synodo haec inter cetera scripsisse dicendo: 
 quia uero non ignoramus per prauas aemulationes 
 statum multarum ecclesiarum fuisse turbatum plurimosque 
 episcopos, qui haeresem non reciperent. 
 sedibus suis pulsos et in exilia deportatos atque in 
 locum superstitum alios substitutos, his primitus 
 uulneribus adhibenda est medicina iustitiae, ne 
 quisquam careat propriis uel alter utatur alienis.

et 
 ne aliquis dubitet. utrum ea, quae de restitutione episcoporum 
 gesta sunt in Calchedonensi synodo. ad beatissimi Leonis 
 fuerint perducta notitiam et ab eodem confirmata, ipsam 
 potius synodi relationem ad beatissimum Leonem prodecessorem 
 nostrum directam congrua legere sollicitudine non 
 omittat, cuius post alia in fine haec uerba sunt: omnem 
 uobis gestorum uim insinuare curauimus ad consistentiam 
 nostram et eorum, quae a nobis acta sunt, 
 confirmationem et depositionem.

post quorum notitiam 
 idem beatissimus papa Leo ad piae memoriae Pulcheriam 
 Augustam gratias referens de restitutis episcopis ita scribit:

 

 
 
 
 clementia igitur uestra cognoscat omnem Romanam 
 ecclesiam de uniuersis fidei uestrae operibus plurimum 
 gratulari, siue quod legationem nostram pio 
 per omnia iuuistis affectu, et quod sacerdotes catholicos, 
 qui ab ecclesiis suis iniusta fuerant eiecti 
 sententia, reduxistis. ecce et in eo, quod omnia gesta 
 beatissimo papae Leoni directa sunt, rerum gestarum ad eum 
 perducta notitia est et in recurrentium actione gratiarum 
 rerum gestarum confirmatio declaratur.

non dubitamus igitur 
 omnium fidelium sensibus patefactum, quae uicariis beati 
 papae Leonis loco eius synodo praesentibus ab eodem fuerit 
 dispensandarum rerum forma mandata uel quales ad exequendum 
 perceperint actiones uel quae ab illo generali concilio 
 praesidente ac consentiente per uicarios suos sedis apostolicae 
 praesule fuerint constituta: quae neque minui neque 
 augeri neque perfringi neque posse fas est ab aliquo retractari.

Non licere autem uenerandae Calchedonensis synodi statuta 
 conuelli uel quolibet colore seu titulo retractari prodecessorum 
 nostrorum pauca de innumeris prolata constituta nos edocent, ex 
 illius praecipue beati Leonis prodecessoris nostri epistolis, quo 
 in uicariis suis summo praesule floruit sanctum Calchedonense 
 concilium.

ait namque iu epistola ad piae memoriae Leonem 
 Augustum ita: haec autem dei munera ita demum 
 nobis diuinitus conferuntur, si de his, quae sunt 
 praestita, non inueniamur ingrati et, tamquam nulla 
 sint quae adepti sumus, contraria potius expectemus. 
 nam quae patefacta sunt quaerere, quae perfecta

 

 
 
 
 sunt retractare et quae sunt definita conuellere quid 
 aliud est quam de adeptis gratias non referre et ad 
 interdictae arboris cibum improbos appetitus mortiferae 
 cupiditatis extendere?

et post aliquanta ita: praenoscat, 
 inquit, igitur pietas tua, uenerabilis imperator 
 hos, quos spondeo dirigendos, non ad confligendum 
 <cum> hostibus fidei nec certandum contra ullos a 
 sede apostolica profecturos, quia de rebus et apud 
 Nicaeam et apud Calchedonam, sicut deo placuit, 
 <1 definitis nullum audemus inire tractatum, tamquam 
 dubia uel infirma sint, quae tanta per spiritum 
 sanctum fixit auctoritas.

nec non idem beatus prodecessor 
 noster papa Leo ad praefatum uenerabilem Augustum in alia 
 epistola: non sinas. ait. contra dexterae omnipotentis 
 triumphos rediuiuis exurgere motibus extincta certa 
 mina, praesertim cum id damnatis iamdudum haereticorum 
 ausibus omnino non liceat et hic fructus piis 
 laboribus debeatur, ut omnis ecclesiae plenitudo in 
 suae unitatis soliditate secura permaneat nihilque 
 prorsus de bene compositis retractetur, quia post 
 legitimas et diuinitus inspiratas constitutiones uelle 
 confligere non pacifici est animi sed rebellis, dicente 
 apostolo \'uerbis enim contendere <ad> nihil utile 
 est nisi ad subuersionem audientium\'. nam si humanis 
 persuasionibus semper disceptare sit liberum, numquam 
 deesse poterunt, qui ueritati audeant resultare 
 et de mundanae sapientiae loquacitate confidere.

item 

 

 
 
 
 post pauca: pie nobis et constanter utendum est, ne, 
 dum talium disputatio admittitur, his, quae diuinitus 
 definita sunt, auctoritas derogetur. item ex epistola 
 papae Leonis ad Anatolium Constantinopolitanum episcopum: 
 ut autem haec exhortatio ad omnium fratrum possit 
 notitiam peruenire. diligentiae uestrae cura perspiciat. 
 quia, quod saepe dicendum est, tota religio Christiana 
 turbatur, si quicquam de his, quae apud Calchedonam 
 constituta sunt, conuellatur et, quae ex diuina sunt 
 inspiratione composita, ulla patiamini nouitate temerari.

sed et beatissimus prodecessor noster papa Simplicius 
 ad Zenonem Augustum sic inter cetera dicit: neque aliquis 
 dubius rationis et trepidus mentis expectet uoui 
 aliquid post Calchedonense concilium contra definitiones 
 ipsius retractari. quia per uniuersum mundum

 

 
 
 
 insolubili obseruatione retinetur, quod a sacerdotum 
 uniuersitate est constitutum.

item memoratus papa 
 Simplicius Zenoni Augusto: nullus ad aures uestrae 
 pietatis perniciosis mentibus pandatur accessus. 
 nulla retractandi de ueteribus fiducia concedatur. 
 sic haeresum denique machinamenta cunctarum eccle 
 siasticis prostrata decretis numquam sinuntur oppugnationis 
 elisa reparare certamina.

item praedictus 
 beatissimus papa Simplicius ad praefatum Zenonem Augustum 
 ita: Calchedonensis synodi constituta uel quae beatae 
 memoriae prodecessor meus Leo apostolica eruditione 
 perdocuit, intemerata uigere iubeatis: quia nec ullo 
 modo retractari potest, quod illorum definitione 
 sopitum est.

,-Constat ergo ex praefatis testimoniis patrum, quam tenere 
 debeamus pro apostolicae sedis rectitudine et pro uniuersalis 
 ecclesiae consideratione cautelam. cuius nos quoque cautelae 
 iamdudum memores in ea, quam tunc dederamus ad Menam 
 Constantinopolitanum episcopum epistolam (quam tamen praesentibus 
 pluribus sacerdotibus et glorioso senatu Mena sanctae 
 recordationis episcopo uestrae clementiae offerente et pietate 
 uestra nobis cum eius consensu restituente receptam, quantum 
 ad trium capitulorum causam pertinet, euacuauimus),

nullatenus 
 a loci nostri atque propositi circumspectione cessantes 
 competentem Calchedonensis synodi reuerentiam curauimus 
 omnimodis exhibere. sicut series eiusdem testatur epistolae, 
 cuius ad probandam cautelam nostram subiecimus pauca de 
 plurimis, quibus diligenter inspectis, qualiter apud nos sancta

 

 
 
 
 Calchedonensis synodus inuiolata permanserit atque permaneat, 
 euidenter ostenditur. siquidem de eadem synodo ita nos in 
 ipsa epistola nostra certum est inter cetera posuisse dicentes:

cum apud nos manifesta ratione perclareat, quicumque 
 in contumeliam antefatae synodi aliquid temptat 
 agere, sibi potius nociturum. item post alia: sed si 
 euidenter nobis fuisset ostensum in ipsis gestis 
 potius contineri, nullus auderet tantae praesumptionis 
 auctor existere, ut aliquid, quod in illud sanctissimum 
 iudicium perductum est, uelut dubium iudicaret, 
 cum credendum sit illos tunc praesentes a 
 praesenti rerum memoria diligentius etiam praeter 
 scriptum aliqua requirere et definire certius potuisse, 
 quod nobis nunc post tanta tempora uelut ignota 
 causa uidetur ambiguum; cum et hoc deferatur 
 reuerentiae synodorum, ut et quae minus intelleguntur, 
 eorum cedatur auctoritati.

item post alia: saluis 
 omnibus atque in sua perpetua firmitate durantibus, 
 quae in Nicaeno, Constantinopolitano, Epheseno 
 primo atque Calchedonensi uenerandis constat conciliis 
 definita et decessorum nostraque auctoritate 
 firmata. et cunctis, qui in memoratis sanctis conciliis 
 addicti sunt, sine dubitatione damnatis et his nihilominus 
 absolutis. de quorum ab isdem synodis 
 absolutione decretum est.

item post alia: anathematis 
 sententiae eum quoque subdentes, <qui>, quisquis ille.

 

 
 
 
 contra praedictam synodum Calchedonensem uel 
 praesentia uel quaelibet in hac causa siue a nobis 
 siue a quibuscumque gesta scriptaue inueniuntur, 
 pro aliqua susceperit firmitate, et sancta Calchedonensis 
 synodus, cuius magna et inconcussa est 
 firmitas, perpetua et ueneranda, sicut Nicaena Constantinopolitana 
 atque Ephesena prima habent, suam 
 teneat firmitatem.

item post alia: anathematizamus et 
 eum quoque, quicumque sanctam Nicaenam Constantinopolitanam 
 Ephesenam primam et Calchedonensem 
 sanctissimas synodos in una et inmaculata fide 
 apostolis consonantes et ab apostolicae sedis praesulibus 
 roboratas non et fideliter sequitur et aequaliter 
 ueneratur uel qui ea, quae in ipsis sanctis conciliis. 
 quae praefati sumus, gesta sunt, uult aut quasi praue 
 dicta corrigere aut uelut imperfecta supplere.

ecce, 
 uenerabilis imperator, luce clarius demonstratur hanc nos 
 habuisse semper in sanctarum quattuor synodorum reuerentia 
 uoluntatem, ut quaecumque a sanctis patribus in isdem 
 consedentibus definita uel statuta siue iudicata sunt, intemerata 
 permaneant.

manentibus ergo omnibus, quae de epistola Ibae 
 personaque eius in sanctorum patrum et sedis apostolicae 
 uicariorum interlocutionibus continentur, illud nobis omnibusque 
 catholicis aequali uoluntate sufficiat, quod illic sibi 
 sancta synodus sufficere posse clamauit dicendo: Nestorium 
 et eius dogmata modo anathematizet, quo anathemate 
 nefandissimorum Nestorii et Eutychis ab Iba episcopo totiens 
 iterato totius satisfactum est synodi uoluntati.,

His igitur a nobis cum omni undique cautela atque diligentia 
 propter seruandam inuiolabilem reuerentiam supra dictarum

 

 
 
 
 synodorum et earundem uenerabilia constituta dispositis 
 memores scriptum esse terminos patrum nostrorum nos 
 transcendere non debere statuimus atque decernimus nulli ad 
 ordines et dignitates ecclesiasticas pertinenti licere quicquam 
 contrarium his, quae praesenti asseruimus uel statuimus 
 constituto de saepe dictis tribus censere capitulis aut conscribere 
 uel proferre aut componere uel docere aut aliquam 
 post praesentem definitionem mouere ulterius quaestionem.

si 
 quid uero de eisdem tribus capitulis contra haec, quae hic 
 asseruimus uel statuimus, nomine cuiuscumque ad ordines et 
 dignitates ecclesiasticas pertinentis factum dictum atque 
 conscriptum est uel fuerit et a quolibet ubicumque repertum, 
 hoc modis omnibus ex auctoritate sedis apostolicae, cui per 
 dei gratiam praesidemus, effetamus. EMEXDAUI.

ET SUSSCRIPTIO: Iuuante deo et per ipsius gratiam Uigilius 
 episcopus sanctae ecclesiae catholicae urbis Romae huic constituto 
 nostro subscripsi.

ET SUBSCRIPTIONES EPISCOPORUM: 
 Iohannes episcopus ecclesiae Marsorum huic constituto 
 consentiens susscripsi. 
 
 
 Zachaeus episcopus ecclesiae Scyllacenae huic constituto 
 consentiens suscripsi. 
 
 Pastor misericordia dei episcopus ecclesiae Iconiensis metropolis 
 huic constituto consentiens suscripsi.

Uincentius episcopus Claudiopolis metropoleos huic constituto 
 consentiens suscripsi. 
 
 Zachaeus episcopus rogatus a fratre Ualentino episcopo 
 ecclesiae Siluae Candidae ipso praesente et consentiente et 
 mihi dictante huic constituto pro ipso suscripsi. 
 lulianus humilis episcopus ecclesiae Cingulanae huic constituto 
 consentiens subscripsi.

Paulus liuimlis gratia dei episcopus ecclesiae Ulpianensis 
 huic constituto, quod beatissimus papa Uigilius in causa 
 trium capitulorum protulit, ad omnia supra scripta consentiens 
 subscripsi. 
 Proiectus episcopus Naisitanae ciuitatis huic constituto 
 consentiens suscripsi. 
 
 Sabinianus gratia dei episcopus Zapparenae ciuitatis huic 
 constituto, quod beatissimus papa Uigilius in causa trium capitulorum 
 protulit, ad omnia supra scripta consentiens suscripsi.

Primasius gratia dei episcopus ciuitatis Hadrumetinae, quae 
 etiam Iustinianopolis dicitur concilii Byzaceni, huic constituto, 
 quod beatissimus papa Uigilius in causa trium capitulorum 
 protulit, consentiens suscripsi. 
 
 Stephanus episcopus ecclesiae Ariminensis huic constituto 
 consentiens susscripsi. 
 
 
 Paschasius episcopus ecclesiae Altinae huic constituto consentiens 
 susscripsi.

Alexander episcopus ecclesiae Meletensis huic constituto 
 consentiens suscripsi. 
 
 Lucianus episcopus ecclesiae Meletensis huic constituto 
 consentiens susscripsi. 
 
 Redemptus episcopus ecclesiae Nomentanae huic <constituto> 
 consentiens suscripsi. 
 
 Uenantius episcopus ecclesiae Lippiensis huic constituto 
 consentiens suscripsi.

Quoduultdeus episeopus ecclesiae Numanae huic constituto 
 consentiens suscripsi. 
 
 Theophanius archidiaconus sanctae ecclesiae Romanae huic 
 constituto consentiens suscripsi. 
 
 Pelagius miserante deo diaconus sanctae ecclesiae Romanae huic constituto consentiens suscripsi. 
 
 
 Petrus miserante deo sanctae ecclesiae Romanae diaconus 
 huic constituto consentiens susscripsi.

Dat. prid. Iduum Maiarum imperante domno nostro Iustiniano 
 perpetuo Augusto anno XXVII post cons. Basilii u. c. 
 anno XII in Constantinopolitana ciuitate.

GLORIOSISSIMO ET CLEMENTISSIMO FILIO IUSTINIANO AUGUSTO 

 IOHANNES EPISCOPUS. Inter claras sapientiae mansuetudinis 
 uestrae laudes, Christianissime principum, puriore luce tamquam 
 aliquod sidus inradiat, quod amore fidei, quod caritatis studio, 
 edocti ecclesiasticis disciplinis, Romanae sedi reuerentiam 
 conseruatis et ei cuncta subicitis et ad eius deducitis

 

 
 
 
 unitatem. ad cuius auctorem, hoc est apostolorum primum, 
 domino loquente praeceptum est: pasce oues meas. quam 
 esse uere omnium ecclesiarum caput et patrum regulae et 
 principum statuta declarant et pietatis uestrae reuerentissimi 
 testantur adfatus.

patet igitur in uobis impletum fore, quod 
 scripturae loquuntur: per me reges regnant et potentes 
 scribunt iustitiam. nihil est enim, quod lumine clariore 
 praefulgeat, quam recta fides in principe; nihil est, quod ita 
 nequeat occasui subiacere quam uera religio. nam cum 
 auctorem uitae uel luminis utraque respiciant, recte et tenebras 
 respuunt et nesciunt subiacere defectui.

quam ob rem, gloriosissime 
 principum, uotis omnibus exorabitur diuina potentia, 
 ut pietatem uestram in hoc ardore fidei, in hac deuotione 
 mentis, in hoc integrae religionis studio sine defectu sui in 
 tempora longiora conseruet: hoc enim et sanctis credimus 
 ecclesiis expedire. scriptum est enim: labiis regit rex, et 
 iterum: cor regis in manu dei et, ubi uoluerit, inclinabit 
 illud.

hoc est enim, quod uestrum firmat imperium, 
 hoc, quod uestra regna conseruat. nam pax ecclesiae, religionis 
 unitas auctorem facti in sublime prouectum grata sibi tranquillitate 
 custodit.

neque enim parua ei uicissitudo a potentia 
 diuina tribuitur, per quem nullis rugis ecclesia diuisa secernitur, 
 nullis insertis maculis uariatur. scriptum est enim, 
 quia. cum rex iustus sederit supra sedem, non aduersabitur 
 25 ei quicquam malignum.

proinde serenitatis uestrae apices 
 per Hypatium atque Demetrium sanctissimos uiros fratres et 
 coepiscopos meos reuerentia consueta suscepimus: quorum 
 etiam relatione comperimus, quod fidelibus populis

 

 

 

 
 
 
 proposuissetis edictum amore fidei pro submouenda haereticorum intentione 
 secundum apostolicam doctrinam fratrum et coepiscoporum 
 nostrorum interueniente consensu. quod quia apostolicae 
 doctrinae conuenit, nostra auctoritate confirmamus. textus 
 autem epistolae talis est:

UICTOR IUSTIXIAXU3 PIUS FELIX INCLITUS TRIUXIMIATOR SEMPER 
 AUGUSTUS IOHANNI SANCTISSIMO ARCHIEPISCOPO ALIAE URBIS ROMAE 
 ET PATRIARCHAE. Reddentes honorem apostolicae sedi et uestrae 
 sanctitati, quod semper nobis in uoto fuit et est, et ut decet 
 patrem honorantes uestram beatitudinem omnia, quae <ad> eccl»*siarum 
 statum pertinent, festinamus ad notitiam deferre uestrae 
 sanctitatis, quoniam semper magnum nobis fuit studium unitatem 
 uestrae apostolicae sedis et statum sanctarum dei ecclesiarum 
 custodiri, qui hactenus optinet et incommote permanet nulla intercedente 
 contrarietate, ideoque omnes sacerdotes uniuersi orientalis 
 tractus et subicere et unire sedi uestrae sanctitatis properauimus.

et in praesenti ergo quae hic commota sunt, quamuis manifesta 
 et indubitata sint et secundum apostolicae uestrae sedis doctrinam 
 ab omnibus semper sacerdotibus firme custodita et praedicata. 
 necessarium duximus, ut ad notitiam uestrae sanctitatis perueniant. 
 nec enim patimur quicquam, quod ad ecclesiarum statum pertinet, 
 quamuis manifestum et indubitatum sit, quod monetur, ut non 
 etiam uestrae innotescat sanctitati, quia caput est omnium sanctarum 
 ecclesiarum. per omnia enim, ut dictum est, properamus 
 honorem et auctoritatem crescere uestrae sedis.

manifestum igitur 
 facimus uestrae sanctitati, quod pauci quidam infideles et alieni

 
 
 
 sanctae dei catholicae atque apostolicae ecclesiae contradicere Iudaice 
 ausi sunt aduersus ea, quae ab omnibus sacerdotibus secundum 
 uestram doctrinam recte tenentur et glorificantur atque praedicantur, 
 < denegantes>

dominum nostrum Iesum Christum, unig-enitum 
 filium dei et deum nostrum, incarnatum ex sancto spiritu et sancta 
 atque gloriosa uirgine et dei genitrice Maria, hominem factum 
 atque crucifixum, unum esse sanctae et consubstantialis trinitatis, 
 coadorandum et conglorificandum patri et spiritui sancto, consubstantialem 
 patri secundum diuinitatem et consubstantialem nobis 
 eundem ipsum secundum humanitatem, passibilem carne, eundem 
 ipsum impassibilem deitate.

recusantes enim dominum <nostrum> 
 legum Christum unigenitum filium dei et deum nostrum fateri 
 unum esse sanctae et consubstantialis trinitatis uidentur Nestorii 
 malam sequentes doctrinam, secundum gratiam dicentes eum filium-dei 
 et alium dicentes deum uerbum et alium Christum.

omnes 
 uero sacerdotes sanctae catholicae atque apostolicae ecclesiae et 
 reuerentissimi archimandritae sacrorum monasteriorum sequentes 
 sanctitatem uestram et custodientes statum et unitatem sanctarum 
 dei ecclesiarum, quam habent ad apostolicam uestrae sanctitatis 
 sedem, nihil penitus inmutantes de ecclesiastico statu, qui hactenus 
 optinuit atque optinet, uno consensu confitentur et glorificant 
 <praedicantes> dominum nostrum Iesum Christum,

unigenitum 
 filium et uerbum dei et eum nostrum ante saecula et sine tempore 
 de patre natum, in ultimis diebus descendisse de caelis et 
 incarnatum ex spiritu sancto et sancta atque gloriosa uirgine 
 dei genitrice Maria natum et hominem factum et crucifixum unum 
 esse sanctae et consubstantialis trinitatis, coadorandum et conglorificandum 
 patri et sancto spiritui.

nec enim alium deum 
 uerbum et alium Christum cognoscimus sed unum atque eundem 
 ipsum < consubstantialem patri secundum diuinitatem et> consubstantialem 
 nobis eundem ipsum secundum humanitatem, passibilem

 

 
 
 
 carne, eundem ipsum impassibilem deitate. ut enim est in diuinitate 
 perfectus, ita idem ipse et in humanitate perfectus est: in 
 una enim subsistentia unitatem suscipimus et confitemur, quod 
 dicunt Graeci τὴν καθ\' ὑπόστασιν ἕνωσιν ὁμολγοῦμεν .

et quoniam 
 unigenitus filius <et> uerbum dei ante saecula et sine tempore 
 de patre natus, idem ipse et in ultimis diebus descendens de 
 caelis, incarnatus ex sancto spiritu et sancta atque gloriosa uirgine 
 et dei genitrice Maria et homo factus dominus noster Iesus 
 Christus proprie et uere deus est, ideo et sanctam atque gloriosam 
 uirginem Mariam proprie et uere dei matrem dicimus: non quia 
 deus uerbum principium ex ipsa sumpserit sed quod in ultimis 
 diebus descendit de caelis et ex ipsa incarnatus et homo factus 
 natus est.

quem confitemur et credimus, sicut dictum est, consubstantialem 
 esse patri secundum deitatem et consubstantialem 
 nobis eundem ipsum secundum humanitatem, eiusdem miracula et 
 passiones, quas sponte carne sustinuit, cognoscentes.

suscipimus 
 autem sancta quattuor concilia, id est trecentorum decem et octo 
 sanctorum patrum, qui in Nicaea congregati sunt, et centum 
 quinquaginta sanctorum < patrum >, qui in hac regia urbe conuenerunt, 
 et sanctorum patrum, qui in Epheso primo congregati 
 sunt, et sanctorum patrum, qui in Calchedona conuenerunt, sicut 
 uestra apostolica sedes docet atque praedicat.

omnes ergo sacerdotes 
 sequentes doctrinam apostolicae uestrae sedis ita credunt et 
 confitentur <et> praedicant. unde properauimus haec ad notitiam 
 deferre uestrae sanctitatis per Hypatium et Demetrium beatissimos 
 episcopos, ut nec uestram sanctitatem lateat, quae a quibusdam 
 paucis monachis male et Iudaice secundum Nestorii perfidiam 
 denegata sunt.

petimus ergo uestrum paternum adfectum, ut uestns 
 ad nos destinatis litteris et ad sanctissimum episcopum huius 
 almae urbis et patriarcham uestrum fratrem, quoniam et ipse per 
 eosdem scripsit ad uestram sanctitatem festinans in omnibus consequi 
 sedem apostolicam beatitudinis uestrae, manifestum nobis

 
 
 
 faciatis, quod omnes, qui praedicta recte confitentur, suscipit 
 uestra sanctitas et eorum, qui Iudaice ausi sunt rectam denegare 
 fidem, condemnat perfidiam.

plus enim ita (et)- circa uos omnium 
 amor et uestrae sedis crescit auctoritas et, quae ad uos < est), 
 unitas sanctarum ecclesiarum inturbata seruabitur, quando per uos 
 didicerint omnes beatissimi episcopi horum, quae ad uos relata 
 sunt, sinceram uestrae sanctitatis doctrinam. petimus autem uestram 
 beatitudinem orare pro nobis et dei nobis adquirere prouidentiam.

ET ALIA MANU: Diunutas te seruet per multos annos, sancte ac 
 religiosissime pater. i)at. VIII. Id. Iun. Constantino<poli domino> 
 Iustiniano perpetuo Augusto III consule.

Liquet igitur, gloriosissime imperator, ut lectionis tenor 
 et legatorum uestrorum relatio patefecit, uos apostolicis 
 eruditionibus studere, cum religionis catholicae fidei ea 
 sapitis. ea scribitis, ea populis fidelibus publicastis, quae 
 sicut diximus, et sedes apostolica docet et patrum ueneranda 
 decreuit auctoritas et nos confirmauimus in omnibus. oportunum 
 < est) ergo uoce clamare prophetica: iucundetur 
 caelum desuper, effundant montes iucunditatem 
 et colles laetitia laetabuntur.

haec igitur in tabulis 
 cordis fideles scribere, haec ut pupillas oculorum conuenit 
 obseruare. neque enim quisquam est, in quo Christi caritas 
 feruet, qui tam rectae, tam uerae confessionis uestrae fidei

 

 
 
 
 refragator existat, cum impietatem euidenter Nestorii et 
 Eutychis uel omnium haereticorum damnantes unam ueram 
 catholicam fidem domini et dei nostri saluatoris Iesu Christi 
 magisterio institutam et propheticis apostolicisque praedicationibus 
 ubique diffusam et sanctorum per totum orbem 
 confessionibus roboratam patrum atque doctorum sententiis 
 adunatam et nostrae doctrinae consentaneam inconcusse atque 
 inuiolabiliter deuota deo et pia mente seruatis. soli etenim 
 uestris professionibus aduersantur, de quibus diuina scriptura 
 loquitur dicens:

posuerunt mendacium spem suam et 
 mendacio operiri sperauerunt, et iterum, qui secundum 
 prophetam dicunt domino: recede a nobis, uias tuas 
 scire nolumus, proter quod Salomon dicit: semitas 
 propriae culturae errauerunt, colligunt autem 
 manibus infructuosa.

haec <est> igitur uestra uera fides, 
 haec certa religio, hoc beatae recordationis, ut diximus, patres 
 omnes praesulesque Romanae ecclesiae, quos in omnibus 
 sequimur, hoc sedes apostolica praedicauit hactenus et inconuulse 
 custodiuit: huic confessioni, huic fidei quisquis contradictor 
 extiterit, alienum a sancta communione, alienum se 
 ipse ab ecclesia iudicauit esse catholica.

nos enim in Romana 
 Cyrum cum sequacibus suis inuenimus ciuitate, qui de 
 Acoemetensi monasterio fuit: apostolicis suasionibus ad 
 rectam fidem et uelut oues, quae perierant errantes, ad ouile 
 contendimus reuocare dominicum, ut agnoscerent secundum 
 prophetam linguae balbutientes loqui, quae ad pacem sunt.

 

 
 
 
 <

ad) non credentes autem per nos primus apostolorum Esaiae 
 prophetae uerba dicit: pergite in lumine ignis uestr 
 et flammae, quam accendistis, sed obduratum est cor 
 eorum, ut scriptum est, ut non intellegerent, et pastoris uocem 
 oues, quae meae non erant, audire minime uoluerunt. in quibus 
 seruantes ea, quae ab ipsorum sunt statuta pontifice, eos 
 minime in nostra communione recepimus et ab omni ecclesia 
 catholica esse iussimus alienos, nisi errore damnato doctrinam 
 nostram quantocius sequi habita regulari professione signauerint. 
 aequum quippe est, ut, qui nostris minime oboedientiam 
 commodant statutis, ecclesiis habeantur extorres.

sed 
 quia gremium suum numquam redeuntibus claudit ecclesia, 
 obsecro clementiam uestram, ut, si proprio errore deposito et 
 praua institutione depulsa ad unitatem ecclesiae reuerti uoluerint, 
 in nostra communione receptis indignationis uestrae remoueatis 
 aculeos et nobis intercedentibus benigni animi gratiam 
 condonate.

deum autem et saluatorem nostrum Iesum Christum 
 exoramus, quatenus longaeuis et pacificis uos dignetur custodire 
 temporibus in hac uera religione et unitate et ueneratione 
 apostolicae sedis.

cuius principatum ut Christianissimi et pii 
 conseruatis in omnibus. praeterea, serenissime principum, 
 laudamus legatorum uestrorum personas, Hypatii et Demetrii 
 fratrum et coepiscoporum nostrorum. quos clementiae uestrae 
 gratos fore ipsa manifestauit electio: nam tantae causae 
 pondus non nisi perfectis in Christo potuissetis iniungere,

 

 
 
 
 tantae uero pietatis, tantae reuerentiae plenos affatus nisi per 
 amantes minime dignaremi destinare.

ET ALIA MANU: Gratia 
 domini nostri Iesu Christi et caritas dei patris et communicatio 
 spiritus sancti sit semper uobiscum, amen, piissime fili. 
 Dat. VIII. Kal. April.

DOMNO BEATISSIMO ET HONORABILI SANCTO FRATRI ET CON- 
 SACERDOTI IOHANNI REPARATUS FLORENTINIANUS DATIANUS ET 
 CETERI DUCENTI DECEM ET SEPTEM EPISCOPI QVI IN UNIUERSIS 
 CONCILIIS APUD IUSTINIANAM KARTAGINEM FUIMUS. Optimam 
 consuetudinem praeteriti temporis, quam uiolenta captiuitas 
 per annos centum dolentibus cunctis abstulerat, iterum seruare 
 cupientes ad uniuersalem totius Africae synodum fideli deuotione 
 conuenimus in illa Iustinianae Kartaginis basilica 
 congregationis nostrae primitias domino consecrantes, unde 
 nostros patres tyrannus Huniricus expulerat. haec basilica 
 Fausti apud nos dicitur, multis martyrum corporibus insignita, 
 quorum deus exaudiuit orationes, ut daret huius rei fiduciam 
 sacerdotibus.

ibi igitur quantum singuli lacrimantibus gaudiis 
 flere potuerint, cogitandum potius beatitudini uestrae dimittimus; 
 in omnibus enim laetitiae spiritalis unus fuit adfectus: 
 agere gratias omnipotenti deo, cuius gratia peccatoribus sine 
 meritis operum datur, et antidotum fidei salutaris nuper 
 reconciliatis haereticis propinare.

definitionibus autem Nicaeni

 

 
 
 
 concilii publica lectione transcursis inter alia, de quibus nasci 
 debuit disputatio, requiri iam coeperat, quomodo Arrianorum 
 sacerdotes ad catholicam fidem suscipi oporteat, utrumne in 
 suis honoribus an in laica communione: sic omnibus nobis 
 unanimiter subito placuit sciscitari primitus beatitudinis 
 uestrae sententiam. potest enim sedes apostolica. quantum 
 speramus, tale nobis interrogantibus dare responsum, quale 
 nos approbare concorditer explorata ueritas faciat.

ex omnium 
 quidem collegarum tacitis motibus nemini placere sensimus 
 ut in suis honoribus Arriani suscipiantur; uerumtamen conuenire 
 caritati cre<di>dimus, ut quid habeat sensus noster, in 
 publicam notitiam nemo perduceret, nisi prius uel consuetudo 
 nobis uel definitio Romanae ecclesiae \'proderetur.

hanc 
 igitur nostrae salutationis epistolam per fratres et consacerdotes 
 nostros Gaium et Petrum et per filium nostrum Liberatum 
 diaconum continuo destinauimus et auctoritatem uestrae 
 beatitudinis et gratiam debitis ob )sequiis honorantes: talis 
 quippe es, qualem sancta sedes Petri merebatur habere 
 pontificem, dignus ueneratione, plenus dilectionis, loquens 
 ueritatem sine mendacio, nihil faciens arroganter. unde etiam 
 libera caritas uniuersae fraternitatis requirendum putauit 
 consilium tuum: respondeat, obsecro, mens illa sancto spiritu 
 feruens affabiliter et ueraciter.

non solum enim de sacerdotibus 
 sed de ipsis quoque paruulis apud eos baptizatis, utrum 
 soleant uel debeant ad clericatum, si petierint, adplicari, 
 consulimus. a multis enim facere istas frequenter petitiones
 
 * * concedimus nec negamus, donec habito uobiscum diligentiore 
 tractatu legatio nostra reuertatur.

illud etiam beatitudini 

 
 
 
 tuae credimus intimandum, fratres aliquantos ex nostro collegio 
 relictis sine causa plebibus suis ad transmarinas nauigare 
 saepius regiones. hos diutius ecclesia tolerauit excusante eos 
 uiolentia temporis mali. petimus nunc, ut quicumque forsitan 
 episcopus aut presbyter siue diaconus aut cuiuslibet inferioris 
 ordinis clericus sine nostra epistola uenerit et non adprobauerit 
 se pro utilitate sanctarum ecclesiarum fuisse directum, 
 similis erro( ni > iudicetur neque uestra communione dignus 
 existat. ut in omnibus et per omnia beatitudinis uestrae 
 disciplina laudetur.

ET ALIA MANIT: Uegetum te nostrique 
 memorem praestet omnipotens deus, domine frater.

AGAPITUS EPISCOPUS REPARATO FLORENTINIANO DATIANO ET 
 CETERIS EPISCOPIS PER AFRICAM CONSTITUTIS. Iamdudum quidem. 
 fratres amantissimi, de prosperitatibus uestris repletum est gaudio os nostrum et lingua nostra exultatione; 
 sed et nunc, cum litteras caritatis uestrae ad decessorem 
 nostrum datas accepimus, pridem gaudia concepta renouamus 
 benedicentes dominum sempiternum, qui liberauit nos 
 ab inimicis nostris et de manu omnium, qui nos 
 oderunt. uobiscum enim recte nos dicimus, cum quibus et 
 tribulati sumus. nam cum unum corpus ubique sit ecclesia. 
 et apud nos quippe principalia compatiebantur eius membra. 
 uester enim maeror nostra fuit semper adflictio et de uestrorum 
 omnium gemitu imperante caritate uisceribus frequentabamus 
 saepe singultus.

quae cum ita sint, redeuntibus

 

 
 
 
 Gaio et Petro fratribus et coepiscopis nostris atque Liberato 
 diacono filio nostro praeferimus sincerissimam concilii uestri 
 caritatem, quoniam, sicut et sapientes facere decebat et doctos, 
 inmemores principatus apostolici non fuistis sed quaestionis 
 inlatae uolentes uincla dissoluere ab eius sede requisistis, 
 sicut decebat, aditum, cui potestas est indulta claustrorum.

unde nos ea, quae de eiusmodi negotio in penetralibus patrum 
 constituta posuerunt, libenter aperimus et praesentibus adloquiis 
 translata subnectimus, ut sine dubitatione possitis agnoscere 
 transcendi positos iamdudum terminos non licere. itaque si 
 uitare uolumus offendiculum, quod a senioribus adnuntiatum 
 est. hoc sequamur. carent enim excusatione, quos praemonitos 
 contigit excedere, et acerbitatem cumulant excessuum, quos 
 ignorantia non tuetur.

hinc est ut, quia in tantum deus 
 omnipotens erexit cornu salutis nobis in domo Dauid 
 pueri sui, ut de omnium, quorum iniquitati subiacuimus. 
 reconciliatione tractemus, ita sollicite remedia debeamus 
 adhibere, ne incolomitatis nostrae sit incommodum, quod 
 curantur, aut medicina subeat maculam de uulnere, cui 
 tribuere uult salutem.

sed eiusmodi, sicut et uobis cautissime 
 uisum est, praestemus officium in obseruatione pastorum, ne, 
 cum perdita uolumus congregare, pereamus et, cum sub 
 nimia rela(xa>tione absoluimus, obnoxii, quod auertat dominus, 
 cadamus in culpam, maxime cum priorum nostrorum sententia 
 redeuntes ad nos ex Arrianis quolibet modo in qualibet 
 aetate illius pestilentiae labe pollutos tanta caritate in fide 
 complexa est, eiusmodi iustitia sub dilectione redarguit, tanta 
 ratiocinatione de ambitu honoris exclusit, ut erubescerent 
 aliud magis quaerere quam redire.

de eo uero, quod piissima 

 

 
 
 
 conpunctione requisistis, utrum, etsi in officium suum non 
 debent suscipi aut eos non oportet omnino promoueri, alimoniorum 
 saltem utilitatibus adiuuentur, laudamus hortamur 
 amplectimur, ut re uera, quod eis promotio aut officium, in 
 quo fuerint, abnegatur, canonum uos reuerentiam iudicent 
 omnes adpetere quam gerere cupiditatis ardorem. uenientes 
 igitur ad fidem sincerissimam nutriat humanitas, consoletur; 
 prompta sit omnibus misericordia, in cuius remuneratione 
 dictum est: beati misericordes, quia ipsi misericordiam 
 consequentur.

illud quoque, quod catbolicos, qui 
 praesunt aut militant ecclesiae, sine sacerdotum suorum litteris 
 suscipi a nobis minime debere mandatis, et canonibus est 
 congruum et disciplinae prodesse iudicamus ac fidei, quia 
 permanendo in ecclesiis, in quibus militant, et ministerii sui 
 poterunt adsiduitate in dei saluatoris nostri amore feruescere 
 et, quae in peruagatione reprehensibilia sunt, uitare. Dat. 
 V. Id. Septembr.

AGAPITUS REPARATO EPISCOPO CARTAGINENSI. Fraternitatis 
 tuae litteris indicasti post epistolam decessori meo dirigendam 
 inter nauigii suscipiendi moras, quas hiemis continuatae 
 generabat asperitas, ordinationem nostram tibi omnipotentis 
 dei beneficio nuntiatam et gratulatum te fraternitatis affectu.

 

 

 
 
 
 quia pontificatus mihi diuinitas indulsit officium.

quod de 
 sinceritate tua non sumus admirati; sic enim te nobis conloquii 
 directi praesentauit adfectio, ut cum dilectionis tuae litteras 
 relegerem, te uiderem. quapropter ipsa te, qua uidi, mente 
 complectens postulo misericordiam diuinitatis, ut et in uobis 
 quietis reparata gratia fructificet et deus omnipotens, qui mihi 
 sacerdotii dedit donum, <con )cedat et meritum.

praeterea ad ea, 
 quae Gaius atque Petrus fratres et coepiscopi nostri sed et 
 Liberatus diaconus filius noster. ut apud nos agerent uerbo, 
 a fraternitate tua sibi iniuncta dixerunt, congruum putauimus 
 uerbo dare responsum, quod per legatos nostros, si domino 
 placuerit, reddere non moramur.

uniuersa praeterea, quae 
 inimicorum peruersitas inuaserat, caritati tuae metropolitana 
 iura reparantes hortamur, ut ea, quae tuo uel aliorum nomine 
 rescripsimus, uniuersis debeas innotescere, metropolitani quippe 
 auctoritate suffultus, ne quis se excusabiliter asserat ignorare, 
 quod sedis apostolicae principalitas canonum consideratione 
 perscripsit. Dat. V. Id. Septembr. post consulatum Paulini 
 u. c.

AGAPITUS EPISCOPUS IUSTINIANO AUGUSTO. Licet de sacerdotii 
 mei primitiis pietatis diuinae muneribus ad referendas essem 
 gratias multipliciter obligatus, susceptis tamen, uenerabilis 
 imperator, per Heraclium uenerabilem presbyterum filium 
 nostrum uestrae serenitatis affatibus, quos aeterni fructus 
 ubertate plenissimos destinastis, uotorum meorum sunt in 
 domino gaudia geminata, quod adunatis felicitatis uestrae

 

 
 
 
 prouectibus tali mentis gloriosae proposito terrena uobis regna 
 subicitis, ut simul caelestia conquiratis.

cuius rei non sunt 
 ambigua documenta, quando ita uestris, quae direxistis, oraculis 
 catholicae professionis lumen inradiat, ut etiam beatis 
 operibus enitescat. siquidem illa est in deo nostro plena et 
 firma credulitas, quam spiritalium simul fructuum commendat 
 ubertas, sicut uas electionis adnuntiat dicens: in Christo 
 Iesu neque circumcisio aliquid ualet neque praeputium 
 sed fides, quae per dilectionem operatur.

quod enim maius fidei uestrae poterit opus existere, quam 
 quod tantis apostolicam sedem caritatis et munificentiae titulis 
 eleuastis, ut ipsa etiam desideria sperantium transiretis? et 
 quidem hoc in uobis olim, sicut ego quoque probaui, per dei 
 gratiam semper floruit institutum, ut possibilitatis uestrae 
 meritum quantitas ostenderet praestitorum et ad hos prouectus 
 indeptae momenta potentiae tenderetis, ut benignitas uobis 
 ingenita uota poscentium aut praeueniret aut uinceret.

hinc 
 est, quod usque ad principalis coronae fastigia et ultra nunc 
 usque prosperis uestra tranquillitas successibus gloriatur nec 
 umquam caelestibus fraudabitur adiumentis, quia scriptum 
 est: diligentibus deum omnia cooperanturin bonum. 
 unde ego quoque piissima uestrae liber<al>itatis eloquia cum 
 deuotione gratulantis ecclesiae, sicut praecepistis, diuinis 
 scripta feci ministeriis adhaerere, ut supernae maiestatis 
 optutibus indefessis semper precibus ingerantur et ad impetrandas 
 uobis retributiones uestras sit commemoratio sempiterna.

atque ideo, domine clementissime fili. obsequium 
 salutationis uberrimae reuerenter exsoluens spiritalis uos sinibus 
 caritatis amplector sperans, ut de mea deuotione, quantum in

 

 
 
 
 me est, in his, quae pro ecclesiasticae pacis unitate praecipitis. 
 uos uobis potius, quae sunt catholica, promittatis iuxta hoc, 
 quod dicit apostolus: ita quod in me est, promptum 
 est et uobis, nec in aliquo eorum, in quibus licite possumus 
 oboedire, mansuetudinis uestrae nos adhortationibus credatis 
 obsistere, quia, sicut gentium doctor asseruit, spem habeo 
 crescente fide uestra in uobis magnificari secundum 
 regulam nostram. et ideo inmensas deo nostro gratias 
 exhibeo, quod pro populi multiplicatione catholici tanto carL 
 tatis ardore feruetis, ut, ubicumque uestrum propagatur 
 imperium, regnum mox incipiat proficere sempiternum.

cuius 
 studii beniuolentiae uehementius insistentes etiam nos in 
 adquirendis eis, quos Arrianam significatis uitare uelle perfidiam 
 paternae traditionis aestimatis declinare posse censuram, sci: 
 licet ut et in his honoribus, in quibus fuerunt apud haereticos, 
 perseuerent et promoueantur ad alios. quapropter bonum hoc 
 equidem et summa laude praecipuum, quod omnes ouili 
 dominico per ueram fidem cupitis adgregare; sed non oportet 
 nobis eos, qui non recte ingredi moliuntur, excipere beato 
 Paulo apostolo commonente: nemini dantes ullam offensionem, 
 ut non uituperetur ministerium nostrum.

quanta autem paternarum constitutionum, si sic recipiantur, 
 quod absit, incurratur offensio, ne quid pietatem uestram 
 latere contingeret, ipsas quoque regulas credidi subnectendas, 
 quae specialiter censuerant, ne quis talium reconciliatus aut 
 ecclesiastici ordinis prouectibus augeatur aut desideret honores 
 ulterius possidere, quos se dubitare iam non debet culpabiliter 
 adquisisse; ex quibus pietas uestra melius poterit aestimare, 
 si quo modo tam aperta et synodalia sedis apostolicae liceat 
 infringere constituta, cum sententia clamet apostoli: si tamen

 

 
 
 
 quae destruxi, eadem iterum aedifico, praeuaricatorem 
 me ipse constituo. et ideo securus cum ipsius 
 apostoli uoce profiteor, quia confido in uobis et in domino 
 quod nihil aliud sentiatis; etenim, sicut idem doctor 
 asseruit, certus sum et ego de uobis, quod pleni 
 estis bonitate, repleti omnis scientiae, ut possitis 
 inuicem monere.

si igitur hi, de quibus indicastis, ad 
 fidem rectam uenire festinant, nostrae fidei regulas sequi non 
 abnuant dicente domino: si quis uult post me uenire, 
 abneget se ipsum et sequatur me. quod si adhuc 
 uituperandis honoris ambitionibus excitantur et pro lucro 
 sanctae fidei humanae gloriae pati damna formidant, ipsi 
 pronuntiant necdum se a uitiis et errore discedere et nos 
 magis uelle suis excessibus implicare. de talibus ergo dicit 
 apostolus: aemulantur autem nos non bene sed 
 excludere uos uolunt, ut eos aemulemini.

quae cum 
 ita sint, sancto studio uestro, quo ecclesiam catholicam 
 cupitis ampliari, nihil ex hoc, si tales in clero non recipiantur. 
 credatis inminui apostolo praemonente: quid enim? si 
 quidam eorum non crediderunt, numquid incredulitas 
 eorum fidem dei euacuauit? absit! nam 
 licet simili studio caritatis pro multiplicatione fidelium ille 
 beatus Petrus caelestis regni ianitor traheretur, qui ut Iudaeorum 
 plures adquireret, a doctrina et tramite regulari in non 
 respuendo omni iudaismo descenderat, huic tamen ille iunior 
 uinctus in domino Paulus se retulit obuiasse dicens: sed 
 cum uidissem, quod non recte ingrediuntur ad 
 ueritatem euangelii, dixi Petro coram omnibus 
 \'si tu, cum sis Iudaeus, gentiliter uiuis, quomodo

 

 
 
 
 gentes cogis iudaizare?

\' haec ergo per omnia deo 
 cordi uestro adsidente pensantes agnoscere poteritis non 
 occasionem nos excusationis inquirere sed ea, quae pro officii 
 nostri ratione transcendere non possumus, uobis humiliter 
 intimare dicente apostolo: non enim possumus aliquid 
 contra ueritatem sed pro ueritate. unde et de Stephani 
 episcopi persona simul et causa non credatis alicuius nos 
 studio defensionis impelli (absit a quorumlibet mentibus 
 Christianis, ut. in quacumque persona aut innocentiam redarguant 
 aut crimen absoluant), sed uniuersa, quae < ab) apostolica 
 sede super hac sunt parte disposita, illo semper studio 
 manauerunt, quod principatui beati Petri uos quoque cupitis 
 per omnia reseruari, scilicet ne in his, qui sedis eius audientiam 
 postulassent, spreta ipsius reuerentia alterius sententia 
 proueniret.

et ideo, quia clementia uestra salubriter offerre 
 dignata est, ut a legatis nostris omne negotium retractetur, 
 hanc operam his, quos in continenti dirigimus, deo auctore 
 mandamus, ita tamen, ut iam nunc communione nostra uir 
 religiosus Achilles pro uestra iussione debeat gratulari; at 
 uero de sacerdotio perfruendo, cum ad nos uniuersa, quae 
 legati nostri cognouerint, plenissima eorum fuerint relatione 
 perlata, consideratis sanctorum canonum regulis, quas seruari 
 praecipitis, sequenda firmius censebuntur.

quod autem clementia 
 uestra fratris et coepiscopi nostri Epiphanii dignata est 
 excusare personam, quia in praedicti Achillis consecratione 
 uestra potius iussio quam illius ordinatio prouenisset, credimus, 
 quod et ipse cognouerit iure culpatum, qui praeter alia, quae

 

 

 

 
 
 
 dereliquit, hoc certe excusare uix poterit, quod tam piissimo 
 et clementissimo principi, beati quoque Petri priuilegia 
 defensanti, non uel oportune uel importune suggessit, 
 quid in hac parte sedis apostolicae reuerentiae deberetur.

de 
 quo simul negotio sed et de Iustiniana ciuitate gloriosi natalis 
 uestri conscia nec non et de nostrae sedis uicibus iniungendis. 
 quid seruato beati Petri, quem diligitis, principatu et uestrae 
 pietatis adfectu plenius deliberari contigerit, per eos, quos ad 
 uos dirigimus, legatos deo propitio celeriter intimamus.

superest 
 ut, sicut a beato Petro indesinenter exposcimus, de salute 
 et prosperitate uestri semper imperii gratulemur. Dat. Id. 
 Octobr.

EXEMPLAR LIBELLI PIISSIMI DOMINI NOSTRI IUSTINIANI IMPERATORIS 
 QVEM DEDIT AGAPITO PAPAE CONSTANTINOPOLI DE FIDE. 
 IN NOMINE POXIXI DEI NOSTRI IESU CHRISTI IMPERATOR CAESAR 
 FLAUIUS 1USTINIANUS ALAMANNICUS GOTHICUS FRANCICUS GERIA- 
 NICUS ANTICIS ALANICUS UANDALICUS AFRICANUS PIUS FELIX 
 INCLITUS UICTOR AC TRIUMPHATOR SEMPER AUGUSTUS AGAPITO 
 SANCTISSIMO AC BEATISSIMO ARCHIEPISCOPO ALMAE URBIS ROMAE ET 
 PATRIARCHAE. Prima salus est rectae fidei regulam custodire et a 
 patrum traditione nullatenus deuiare, quia non potest domini 
 nostri Iesu Christi praetermitti sententia dicentis: tu es 
 Petrus et super hanc petram aedificabo ecclesiam 
 meam. haec, quae dicta sunt, rerum probantur effectibus, 
 quia in sede apostolica inuiolabilis semper catholica custoditur

 

 

 
 
 
 religio.

de hac igitur fide non cadere cupientes et patrum 
 sequentes in omnibus constituta, id est trecentorum decem et 
 octo sanctorum patrum, qui in Nicaea sunt congregati et 
 sanctum mathema siue symbolum fidei exposuerunt, et centum 
 quinquaginta sanctorum patrum, qui in Constantinopolitana 
 ciuitate conuenerunt et id ipsum sanctum mathema dilucidauerunt 
 atque manifestauerunt, et sanctorum patrum, qui in 
 Epheso prima synodo congregati sunt, et sanctorum patrum, 
 qui in <Cal>chedone conuenerunt, et quae in unaquaque earum 
 de fide continentur sequentes dogmata, per quae omnis 
 aufertur haeresis impugnans sanctam et apostolicam ecclesiam,

et probantes per omnia atque amplectentes epistolas beatae 
 memoriae Leonis omnes, quas de fide Christiana conscripsit, 
 et confitentes unum eundemque Christum dominum filium 
 unigenitum in duabus naturis id est in diuinitate et humanitate 
 inconfuse incommutabiliter inseparabiliter agnoscendum, 
 nusquam . sublata differentia naturarum propter unitionem 
 magisque salua proprietate utriusque naturae, et in unam 
 personam atque subsistentiam concurrentem et non in duas 
 personas partitum atque diuisum sed unum eundemque filium 
 unigenitum deum uerbum dominum Iesum Christum, sicut 
 ante prophetae de eo et ipse nos Iesus Christus erudiuit et 
 sanctorum patrum nobis symbolum tradidit:

omnem haereticum 
 anathematizamus, qui praeter haec, quae dicta sunt, sapuerunt 
 atque sapiunt, praecipue Nestorium haereticum Constantinopolitanae 
 ciuitatis quondam episcopum damnatum in synodo 
 Ephesia a beatae memoriae Caelestino papa urbis Romae et 
 <a> sancto Cyrillo Alexandrinae ciuitatis antistite; et cum eo 
 anathematizamus Eutychen et Dioscorum Alexandrinae quondam 
 ciuitatis episcopum damnatum in sancta synodo Calchedonensi, 
 quam amplectentes sequimur, his coniungentes

 

 
 
 
 Timotheum parricidam Helurum cognominatum eiusque discipulum 
 et sequacem in omnibus Petrum Alexandrinum similiter 
 condemnantes.

auersamur autem et <A>cacium quondam 
 Constantinopolitanae urbis episcopum cohaereticum et sequacem 
 horum factum nec non <et perseuerantes in eorum communione 
 > et participatione. quorum enim quis communionem 
 amplectitur, eorum et similem sententiam in condemnatione 
 consequitur. simili modo et Petrum Antiochenum condemnamus 
 cum sequacibus suis et omnibus supra scriptis.

quapropter, 
 sicut praefati sumus, sequentes in omnibus sedem apostolicam, 
 quae ab ea statuta sunt, praedicamus et profitemur ista 
 inconcusse seruari et compellere, ut iuxta tenorem libelli 
 istius omnes faciant episcopi, ut sanctissimi quidem patriarchae 
 ad uestram faciant sanctitatem, metropolitani uero patriarchis 
 et alii ut suis faciant metropolitanis, quatenus per omnia 
 sancta catholica nostra ecclesia suam habeat firmitatem.

ET 
 ALIA MANU: Diuinitas te seruet per multos annos, sancte ac 
 religiosissime pater. Dat. XVII. Kalendarum Aprilium Constantinopoli 
 p. c. Belisari u. c.

Prima salus est rectae fidei regulam custodire et a patrum 
 traditione nullatenus deuiare, quia non potest domini nostri 
 Iesu Christi praetermitti sententia dicentis: tu es Petrus et 
 super hanc petram aedificabo ecclesiam meam.

 

 

 
 
 
 haec, quae dicta sunt, rerum probantur effectibus, quia in 
 sede apostolica inuiolabilis semper catholica custoditur religio.

de hac igitur fide non cadere cupientes et patrum sequentes 
 in omnibus constituta, id est trecentorum decem et octo 
 sanctorum patrum, qui in Nicaea sunt <congregati et sanctum 
 mathema> siue symbolum fidei exposuerunt, et centum quinquaginta 
 sanctorum patrum, qui in Constantinopolitana ciuitate 
 conuenerunt et id ipsum sanctum mathema dilucidauerunt 
 atque manifestauerunt, et sanctorum patrum, qui in Epheso 
 prima synodo congregati sunt, et sanctorum patrum, qui in 
 Calchedone conuenerunt, et quae in unaquaque earum de fide 
 continentur sequentes dogmata, per quae omnis aufertur 
 haeresis impugnans sanctam et apostolicam ecclesiam,

et 
 probantes per omnia atque amplectentes epistolas beatae 
 memoriae Leonis omnes, quas de fide Christiana conscripsit, 
 et confitentes unum eundemque Christum dominum filium 
 unigenitum in duabus naturis id est in diuinitate et humanitate 
 inconfuse incommutabiliter inseparabiliter agnoscendum, nusquam 
 sublata differentia naturarum propter unitionem magisque 
 salua proprietate utriusque naturae, et in unam personam 
 atque subsistentiam concurrentem et non in duas personas 
 partitum atque diuisum sed unum eundemque filium unigenitum 
 deum uerbum dominum Iesum Christum, sicut ante prophetae 
 de eo et ipse nos Iesus Christus erudiuit et sanctorum 
 patrum nobis symbolum tradidit:

omnem haereticum anathematizamus, 
 qui praeter haec, quae dicta sunt, sapuerunt atque 
 sapiunt, praecipue Nestorium haereticum Constantinopolitanae 
 ciuitatis quondam episcopum damnatum in synodo Ephesia a 
 beatae memoriae Caelestino papa urbis Romae et a sancto 
 Cyrillo Alexandrinae ciuitatis antistite: et cum eo anathematizamus 
 Eutychen et Dioscorum Alexandrinae quondam

 
 
 
 ciuitatis episcopum damnatum in sancta synodo Calchedonensi, 
 quam amplectentes sequimur, his coniungentes Timotheum 
 parricidam Helurum cognominatum eiusque discipulum et 
 sequacem in omnibus Petrum Alexandrinum similiter condemnantes.

auersamur autem et Acacium quondam Constantinopolitanae 
 urbis episcopum cohaereticum et sequacem horum 
 factum nec non et perseuerantes in eorum communione et 
 participatione. quorum enim quis communionem amplectitur, 
 eorum et similem sententiam in condemnatione consequitur. 
 simili modo et Petrum Antiochenum condemnamus cum 
 sequacibus suis < et omnibus> supra scriptis.

quapropter. sicut 
 praefati sumus, sequentes in omnibus sedem apostolicam. quae 
 ab ea statuta sunt, praedicamus.

ET ALIA MANU: Menas 
 misericordia dei presbyter et xenodocus suscipio praedictas 
 sanctas quattuor synodos et omnia, quae in ipsis continentur, 
 dogmata et epistolas papae Leonis, quas pro fide conscripsit, 
 et confiteor in duabus naturis, id est in diuinitate et humanitate, 
 Christum deum nostrum inconfuse indiuise agnoscendum 
 et anathematizans omnes, qui praeter ea sapiunt, una cum 
 omnibus, qui condemnati sunt, ut superius dictum est. subscripsi.

AGAPITUS EPISCOPUS IUSTINIANO AUGUSTO. Gratulamur, uenerabilis 
 imperator, quod tanto catholicae fidei ardore succenderis, 
 ut omnibus piissimae uitae uestrae temporibus piam 
 sollicitudinem circa seruandam augendamque ecclesiarum 
 concordiam clementer adhibeas et unam fidem suaque per

 

 
 
 
 omnia firmitate consimilem omnibus populis Christianis cupias 
 praedicari.

nec mirum in eiusmodi clementiam uestram placita 
 deo cogitatione persistere, cum non alius imperii uestri beatior 
 sit prouectus quam religionis augmentum. quapropter libenti 
 hoc et prophetica uoce cantabo: repletum est gaudio os 
 nostrum et lingua nostra exultatione, quod florentissimum 
 principatum uestrum diuinis cotidie conspicimus 
 beneficiis adornari.

capis etenim, uenerabilis imperator, ut tuae 
 pietatis epistolam de fidei uestrae expositione nuper ad beatae 
 memoriae decessorem nostrum Iohannem Romanae sedis 
 antistitem per Hypatium atque Demetrium episcopos destinatam 
 et a praefato praesule roboratam nostra quoque auctoritate 
 firmemus: laudamus, amplectimur; non quia laicis auctoritatem 
 praedicationis admittimus sed quia studium fidei uestrae patrum 
 nostrorum regulis congruens confirmamus atque roboramus, 
 per quod iam et unitas prouenit ecclesiae et reliqua catholicae. 
 membra ecclesiae ad eius conpagem < uestrae > christianitatis 
 constantia reditura confidimus.

cuius professionis uel epistolae 
 uestrae tenorem inferius adnectentes studium, quod circa 
 deum integre geritis, nostra auctoritate firmamus, praedicantes 
 huiusmodi fidem omnibus patrum nostrorum regulis conuenire 
 et apostolicae sedis concordare dogmatibus, constituentes ut, 
 si quis nostrae catholicae fidei contraire temptauerit, quam 
 pro submouenda haereticorum suspicione paternis regulis 
 consonantem praesenti definitione firmamus, <a> sancta communione 
 efficiatur extraneus.

unde et Cyrum eiusque sequaces 
 iam ante pro hac insania ab ecclesiae catholicae communione 
 suspensos et in sua hactenus perfidia permanentes, nisi sub 
 satisfactione canonica doctrinam apostolicam fuerint consecuti,

 

 
 
 
 nullatenus patimur eos sacrae communioni restitui sed etiam 
 ut haereticos anathemati subicimus. <dignum etenim iudicamus, > 
 ut qui nostris constitutionibus parere contempserit, ecclesiasticum 
 statum puritatemque non maculet. textus autem 
 epistolae hic est:

IN NOMINE POMINL NOSTRI IESU CHRISTI DEI IMTERATOR CAESAR 
 FL. IUSTINIANUS ALAMANNICUS GOTHICUS FRANCICUS GERXANICUS 
 ANTICUS ALANICUS UANDALICUS AFRICANUS PIUS FELIX 1XCLITUS 
 UICTOR AC TRIUMPHATOR SEMPER AUGUSTUS AGAPITO SANCTISSIMO 
 AC BEATISSIMO ARCHIEPISCOPO ALMAE URBIS ROXAE ET PATRIARCHAE. 
 Ante tempus in hac regia urbe nostra quorundam 
 de causa fidei extitit morbosa contentio, quam 
 nos congrue respuentes interposito edicto repressimus.

et quia studii nostri est emergentes huiusmodi 
 causas ad apostolicae sedis uestrae referre 
 iudicium, eiusdem fidei, quamsequendamduximus, 
 tenorem epistolae nostrae insertum ad beatae 
 memoriae decessorem uestrum Iohannem per 
 Hypatium et Demetrium uenerabiles episcopos 
 missa legatione direximus; quam pro integritate fidei memoratus decessor uester libenti gratulatione 
 suscipiens suo ac totius ecclesiae Romanae 
 firmauit adsensu. cuius epistolae nostrae tenor 
 huiusmodi est:

UICTOR IUSTINIANUS PIUS FELIX INCLITUS TRIUMPHATOR SEMPER 
 AUGUSTUS IOIIANNI SANCTISSIMO ARCHIEPISCOPO ALMAE URBIS ROMAE 
 ET PATRIARCHAE. Reddentes honorem apostolicae sedi et uestrae

 
 
 
 sanctitati, quod semper nobis in uoto fuit et est, et ut decet 
 patrem honorantes uestram beatitudinem omnia, quae ad ecclesiarum 
 statum pertinent, festinamus ad notitiam deferre uestrae sanctitatis, 
 quoniam semper magnum nobis fuit studium unitatem uestrae 
 apostolicae sedis et statum sanctarum dei ecclesiarum custodiri, 
 qui hactenus optinet < et incommote permanet> nulla intercedente 
 contrarietate, ideoque omnes sacerdotes uniuersi orientalis tractus 
 et subicere et unire sedi uestrae sanctitatis properauimus.

et in 
 praesenti ergo quae hic commota sunt, quamuis manifesta et indubita<ta> 
 sint et secundum apostolicae uestrae sedis doctrinam ab 
 omnibus semper sacerdotibus firme custodita et praedicata, necessarium 
 duximus, ut ad notitiam uestrae sanctitatis <per>ueniant. nec 
 enim patimur quicquam, quod ad ecclesiarum statum pertinet, 
 quamuis manifestum et indubitatum sit, quod mouetur, ut non 
 etiam uestrae innotescat sanctitati, quia caput est omnium sanctarum 
 ecclesiarum. per omnia enim, ut dictum est, properamus honorem 
 et auctoritatem crescere uestrae sedis.

manifestum igitur facimus 
 uestrae sanctitati, quod pauci quidam infideles et alieni sanctae dei 
 catholicae atque apostolicae ecclesiae contradicere Iudaice ausi sunt 
 aduersus ea, quae ab omnibus sacerdotibus secundum uestram 
 doctrinam recte tenentur

et glorificantur atque praedicantur, denegantes 
 dominum nostrum Iesum Christum, unigenitum filium dei 
 et deum nostrum, incarnatum ex sancto spiritu et sancta atque 
 gloriosa uirgine et dei genitrice Maria, hominem factum atque 
 crucifixum, unum esse sanctae et consubstantialis trinitatis, coadorandum 
 et conglorificandum patri et spiritui sancto, consubstantialem 
 patri secundum diuinitatem et consubstantialem nobis eundem 
 ipsum secundum humanitatem, passibilem carne, eundem ipsum 
 impassibilem deitate.

recusantes enim dominum nostrum Iesum 
 Christum unigenitum filium dei et deum nostrum fateri unum esse 
 sanctae et consubstantialis trinitatis uidentur Nestorii malam 
 sequentes doctrinam, secundum gratiam dicentes eum filium dei et 
 alium dicentes < deum) uerbum et alium Christum.

omnes uero 
 sacerdotes sanctae catholicae atque apostolicae ecclesiae et reuerentissimi 
 archimandritae sacrorum monasteriorum sequentes sanctitatem 
 uestram et custodientes statum et unitatem sanctarum dei ecclesiarum, 
 quem habent ad apostolicam uestrae sanctitatis sedem, nihil

 
 
 
 penitus inmutantes de ecclesiastico statu, qui hactenus optinuit

atque optinet, uno consensu confitentur et glorificant praedicantes 
 dominum nostrum Iesum Christum, unigenitum filium et uerbum 
 dei et deum nostrum ante saecula et sine tempore de patre natum, 
 in ultimis diebus descendisse de caelis et incarnatum ex spiritu 
 sancto et sancta atque gloriosa uirgine dei genitrice Maria 
 natum et hominem factum et crucifixum unum esse sanctae et 
 consubstantialis trinitatis, coadorandum et conglorificandum patri et 
 sancto spiritui.

nec enim alium deum uerbum et alium Christum 
 cognoscimus sed unum atque eundem ipsum consubstantialem patri 
 secundum diuinitatem et consubstantialem nobis eundem ipsum 
 secundum humanitatem, passibilem carne, eundem ipsum impassibilem 
 deitate. ut enim est in diuinitate perfectus, < ita idem ipse 
 et in humanitate perfectus> est: in una enim subsistentia unitatem 
 suscipimus et confitemur, quod dicunt Graeci rfjv ϰαϑ uzoataoiv 
 <evo)3iv> όμολογοσμεν .

et quoniam unigenitus filius et uerbum dei 
 ante saecula et sine tempore de patre natus, idem ipse et in 
 ultimis diebus descendens de caelis, incarnatus ex sancto spiritu 
 et sancta atque gloriosa uirgine et dei genitrice Maria et homo 
 factus dominus noster Iesus Christus proprie et uere deus est, 
 ideo et sanctam atque gloriosam uirginem Mariam proprie et uere 
 dei genitricem dicimus: non quia deus uerbum principium ex ipsa 
 sumpserit sed quod in ultimis diebus descendit de caelis et ex 
 ipsa incarnatus et homo factus natus est.

quem confitemur et 
 credimus, sicut dictum est. consubstantialem esse patri secundum 
 deitatem et consubstantialem nobis eundem ipsum secundum 
 humanitatem, eiusdem miracula et passiones, quas sponte carne 
 sustinuit, cognoscentes;

suscipimus antem sancta quattuor concilia, 
 id est trecentorum decem et octo sanctorum patrum. qui in Nicaea 
 congregati sunt, et centum quinquaginta sanctorum patrum, qui in 
 hac regia urbe conuenerunt, <et sanctorum patrum, qui in Epheso 
 primo congregati sunt, et sanctorum patrum, qui in Calchedona 
 conuenerunt, > sicut uestra apostolica sedes docet atque praedicat,

omnes ergo sacerdotes sequentes doctrinam apostolicae uestrae 
 sedis ita credunt et confitentur et praedicant. unde properauimus 
 haec ad notitiam deferre uestrae sanctitatis per Hypatium et

 
 
 
 Demetrium beatissimos episcopos, ut nec uestram sanctitatem lateat, 
 quae a quibusdam paucis monachis male et Iudaice secundum 
 N estorii perfidiam denegata sunt.

petimus ergo uestrum paternum 
 affectum, ut uestris ad nos destinatis litteris et ad sanctissimum 
 episcopum huius almae urbis et patriarcham uestrum fratrem, 
 quoniam et ipse per eosdem scripsit ad uestram sanctitatem 
 festinans in omnibus consequi sedem apostolicam beatitudinis 
 uestrae, manifestum nobis faciatis, quod omnes, qui praedicta recte 
 confitentur, suscipit uestra sanctitas et eorum! qui Iudaice ausi 
 sunt rectam denegare fidem, condemnat perfidiam.

plus enim ita 
 et circa uos omnium amor et uestrae sedis crescit auctoritas et, 
 quae ad nos est, unitas sanctarum ecclesiarum inturbata seruabitur, 
 quando per uos < di) dicerint omnes beatissimi episcopi horum, quae 
 ad uos relata sunt, sinceram uestrae sanctitatis doctrinam. petimus 
 autem uestram bi-atitudinem orare pro nobis et dei nobis adquirere 
 prouidentiam.

EXEMPLAR SUBSCRIPTIOXIS : Diuinitas te seruet per 
 multos annos, sancte ac religiosissime pater. Dat. VIII. Iduum 
 Iuniarum Constantinopoli domino Iustiniano perpetuo Aug. III 
 consule.

Quam ob rem petimus sanctitatem uestram, ut 
 memoratam epistolam uestra auctoritate firmetis 
 et Cyrum uel similes eius a communione habeatis 
 alienos, donec statutis sanctitatis uestrae obtemperent. 
 EXEMPLAR SUBSCRIPTIONIS: Diuinitas te 
 seruet per multos annos, sancte ac religiosissime 
 pater. Dat. pridie Id. Martiarum Constantinopoli 
 post consulatum Belisari u. c.

Huic igitur, ut praedictum est, confessioni et huic fidei 
 quisquis contradicere praesumpserit, a catholica se communione 
 nouerit alienum. Dat. XV. Kal. April. Constantinopoli post 
 consulatum Belisari u. c.

GLORIOSISSUIO ET CLEMENTISSIMO FILIO IUSTINIANO AUGUSTO 
 UIGILIUS EPISCOPUS. Litteris clementiae uestrae glorioso uiro 
 filio nostro Domnico ex consule atque patricio deferente 
 adsueta ueneratione susceptis iucunditate multiplici uniuersali 
 ecclesiae gaudendum esse perspeximus, quod Christianam 
 fidem, qua diuina trinitas honoratur et colitur, in nullo 
 dissimilem, in nullo permittitis esse discordem et f ante 
 clementissimo imperio uestro dei, cui seruiendo regnatis et 
 regnando seruitis, gratiam indefessis cumulatis operibus, ut 
 in his, quae uobis pro integritate < et> deuotione fidei uestrae 
 dominus singulari pietati concessit, agnoscantur iuste ac 
 conuenienter impleri, quae praedicatio docet apostoli, quia 
 sancti per fidem uicerunt regna. qualia enim regna plus 
 armis fidei quam corporea fortitudine uiceritis, docet inmensitas 
 gentium subiectarum, quae quanto maior adsurgit numero, 
 tanto mystici solius perfecta operatione miraculi superatur.

unde nos in domino nimium conuenit gloriari, quod non 
 imperialem solum sed etiam sacerdotalem uobis animum 
 concedere sua miseratione dignatus est, ut, quod omnes 
 pontifices antiqua in offerendo sacrificio traditione deposcimus, 
 exorantes, ut catholicam fidem adunare, regere dominus et 
 custodire toto orbe dignetur, summis hoc pietas uestra uiribus 
 <uideatur> effecisse, cum per omnes regni uestri partes et 
 uniuersos fines terrae eam fidem, quam per uenerabiles

 

 
 
 
 semperque Christianae confessionis iud:cio complectendas 
 Nicaenam Constantinopolitanam Ephesenam primam sed et 
 Calcedonensem synodos constat inreprehensibiliter solidatam, 
 inconcussa iubeatis pace seruari nec Christiano quemquam 
 uocabulo nuncupetis, qui se a praefatarum synodorum unitate 
 seiungit, et, qui fidem earum non omnibus uiribus omnique 
 defendit adnisu, non iudicandum sed iam iudicatum potius 
 aestimetis.

cui non ergo sacerdotum iucundam exultationem et 
 gaudia infinita conciliet, quod insertum per dei nostri gratiam 
 cordi uestro lumen euangelicae ueritatis perniciosorum atque 
 haereticorum dogmatum nocte discussa uniuersali resplendet 
 ecclesiae? absit ergo a nobis, ut, quod omnibus fratribus et 
 coepiscopis nostris generare gaudium profitemur, nostrum non 
 aut cum omnibus misceatur aut, quod magis dignum est. 
 supra cunctos emineat.

ex qua re deuota, uenerabilis 
 imperator, gratulatione suscepimus, quod ardore fidei et suauis 
 iracundiae commotione succensi nobis. etiam pios direxistis 
 adfatus, in quibus beatae recordationis Caelestinum atque 
 Leonem apostolicae sedis praesules, qui singulas haereses pro 
 diuina sibi dispensatione commissa cum synodali aggregatione 
 damnantes, quid cuncti generaliter sequi debeant Christiani, 
 mansura in aeuum lege sanxerunt, laudabili commemorastis 
 affectu. quorum probabilia constituta sanctae recordationis 
 Hormisda atque Iohannes senior nec non et Agapitus decessores 
 nostri per omnia conseruantes uniuersos Nestorianae 
 atque Eutychianae sequaces haeresis iustae mucrone sententiae 
 perculerunt.

quod nos summis uiribus sequi summoque adnisu 
 defendere pietatis uestrae clementia indubitanter agnoscat; sed 
 et beati Leonis epistolas ad sanctae recordationis Flauianum

 
 
 
 tunc Constantinopolitanae ciuitatis antistitem nec non et ad 
 clementissimae memoriae Leonem principem destinatas, quibus 
 haereticorum, id est Nestorii atque Eutychetis, perfidiam 
 rationabili assertione deo sibi aspirante confudit, omnino 
 amplectimur et qua oportet caritate defendimus. et quamuis 
 nos animi fideique nostrae deo custodiente sinceritas contra ea 
 nullatenus uenire permittat, perpendere tamen debet uestrae 
 pietatis admiranda prudentia, quia non digni censentur antistites, 
 qui praefatorum praesulum sedis apostolicae inuiolabiliter 
 minime constituta seruauerint.

haec ergo, quae de fide a 
 patribus sanctarum quattuor synodorum et a designatis beatae 
 recordationis papae Leonis epistolis atque a supra scriptorum 
 prodecessorum nostrorum constitutis sunt uenerabilibus definita, 
 per omnia nos sequentes et eorum doctrinae contrarios probabili 
 apostolicae sedis auctoritate damnantes anathematizamus eos, 
 quicumque de fidei eius expositione uel rectitudine aut disputare 
 peruerse aut < in >fideliter dubitare temptauerit, et contra eadem 
 sentientes, quae de fide in Nicaena Constantinopolitana atque 
 Ephesena prima sed et Calchedonensi sanctissimis synodis nec 
 non et beatae recordationis prodecessoris nostri Leonis epistolis.

quarum fecimus mentionem, uel uniuersis, quae ipsius sanxit 
 auctoritas, continentur, catholicae fidei unitate secernimus 
 amplectentesque et in omnibus comprobantes fidei uestrae 
 libellum, quem nostri obsequii famulatu tunc decessori nostro 
 beatae recordationis Agapito pietas uestra orthodoxa deuotione 
 contradidit, in quo ea, quae mente geritis, ad eruditionem 
 futurae aetatis scripturae quoque testimonio declarastis, nihilque 
 a saepe dictorum prodecessorum nostrorum fide deuiantes

 
 
 
 sub qualibet occasione seruamus, nisi forte si haeresis,

in qua 
 uolutantur, amputata caligine supra scriptae fidei ueritatem 
 paenitentiae competentis uoluerint correctione sectari et damnatis 
 omnibus, quae contra ea, quae praefati sumus, prauissima 
 quidam impietate dixerunt, susscriptionibus suis et propriis 
 uocibus cunctos haereticorum respuentes errores canonica 
 fuerint destrictione conuersi, ut tunc communionis sacrae 
 mysterium mereantur, dum omnia, quae praefati sumus, 
 canonica et apostolica. destrictione compleuerint, quia nos 
 nulli corrigenti se paenitentiae locum conuenit amputare.

in his uero, in quibus Menam fratrem et coepiscopum nostrum 
 memorem libelli sui, quem decessori nostro beatae memoriae 
 Agapito ordinationis suae tempore uestrae clementiae consensu 
 porrexerat, sequentem re uera sedis apostolicae disciplinam 
 haereticis inferius comprehensis. id est Seuero Antiocheno, 
 Petro Apameno. Anthimo, qui etiam ecclesiam Constantinopolitanam 
 praua ambitione peruaserat, Zorae, sed et Theodosio 
 Alexandrino et Constantino Laudicensi atque Antonino Uersetano 
 Eutychianae haeresis sed et Dioscori, qui in Calchedonensi 
 synodo inter alios legitur fuisse damnatus, defensoribus 
 atque sequacibus anathema dixisse pietas uestra mandauit,

in 
 nullo quidem a nobis moleste suscipitur a praedicto fratre 
 nostro uel a quolibet alio in haereticos dicta damnatio sed et 
 libenter amplectimur et sedis apostolicae auctoritate firmamus, 
 complices damnatorum simili anathematis ultione plectentes,. 
 ea uidelicet ratione, ut, sicut supra meminimus, secundum 
 praesulum sedis apostolicae constituta his, qui resipuerint et

 
 
 
 praecedentium synodorum uel supra scriptorum apostolicae 
 sedis pontificum susceperint constituta, paenitentiae et communionis 
 aditum reseremus.

sed quia nouimus potius plus 
 illos, qui haereticam perfidiam destruunt, sibi magis praestare 
 errantium uitando consortium quam sententiae supra scriptorum 
 patrum multipliciter solidatae aliquid firmitatis adiungere, 
 quam constat suis indubitate uiribus deo auctore subsistere, 
 ideo hactenus tamquam non nouiter latam damnationem 
 minime arbitrati sumus nouo aliquo indigere responso. qui 
 enim haeresum, quas supra meminimus, uel omnium aliarum, 
 quae apostolica sunt definitione et constitutione damnatae, 
 fuerint sectatores inuenti, non tantum ex noua lege sed ex 
 ipsa auctorum suorum iam pridem damnatione perculsi sunt.

et licet pietatem uestram aliter de taciturnitate nostra suspicari 
 uel intellegere uoluerit malignus interpres, nos tamen, 
 quos beatus Petrus apostolus omni poscenti rationem reddere 
 pia traditione constituit, libente animo christianitati uestrae 
 satisfaciendum esse perspeximus suppliciter sperantes, ut 
 nullius subripientis insidiis priuilegia sedis beati Petri apostoli 
 Christianissimis temporibus uestris in aliquo permittatis 
 imminui, quae si turbentur, quod non credimus, aut minuantur 
 in aliquo, uiolatae fidei instar ostendunt. scit enim sapientiae 
 uestrae pietas singularis illam se auctoritatem ipsius 
 beati apostoli retributione modis omnibus merituram. quam 
 uel in illius priuilegiis uel in nostra humilis uestri < serui> 
 seruaueritis deo uobis aspirante persona.

tamen ut cuncta 
 pietatem uestram informent et nihil pro callidi insidiatoris 
 astutia ulterius relinquatur ambiguum, beatae recordationis 
 prodecessoris nostri papae Leonis quae diuersis ad Orientem

 

 
 
 
 sunt directa temporibus constituta, quanta de plurimis in 
 praesenti necessaria credidimus, superadiecimus rogantes per 
 ipsum, cuius causas integre agere festinatis et cupitis christianitatis 
 affectu, ut uniuersa legere pietas uestra dignetur nec 
 aliquid supersit, quod minime relegatur. scio enim quia, si 
 deus uobis legendi dederit uoluntatem, ita cuncta tractantes 
 sapientia nobis singulariter a deo concessa disponitis, ut neque 
 de religione neque de aliquo praeiudicio quilibet fidelium 
 sacerdotum possit in qualibet parte uexari.

rationem nos igitur, 
 prout christianitatis uestrae meritum postulabat, in quantum 
 ualuimus, reddidisse sufficiat, quamuis nos nihil contra 
 synodalia uel decessorum nostrorum praesulum sedis apostolicae 
 constituta aut commisisse aliquid aut temptasse quisquam 
 licet astutus et suptilis inueniet. ea uero. quae fidei catholicae 
 uel animae uestrae expediunt, de qua, sicut nouit pietas uestra, 
 et pro sacerdotali officio et pro multiplicibus praestitis 
 clementiae uestrae causam plus aliis habeo cogitandi, suggere<re> 
 non omitto:

in primis supplicantes et ipsius beati Petri 
 apostoli, quem diligitis, intercedente suffragio postulantes, ut 
 semper huc ad sedem apostolicam pro disponendis rei publicae 
 uestrae utilitatibus orthodoxas et deo placitas et rugam aut 
 maculam fidei non habentes dignemini destinare personas. per 
 quas et ea, quae publico uestro conueniunt, salubriter ordinentur 
 et pro animae uestrae mercede catholicae disciplinae 
 in nullo conturbetur integritas, ut uniuersi re uera illud gratiae 
 caelestis munus iam, sicut et credimus, pietatem uestram 
 habere cognoscant, quod Salomon adhuc a domino postulabat 
 dicens: dabis seruo tuo cor audire et iudicare 
 populum tuum in iustitia et intellegere inter 
 malum et bonum.

et quia per filium nostrum Domnicum 
 praesentium portitorem quaedam uerbo suggerenda mandauimus,

 

 

 

 
 
 
 speramus, ut ea aspirante uobis domino et libenter audire 
 dignemini et maxime, quae ecclesiasticae paci ac dehinc generalitatis 
 quieti profutura sunt, consueta christianitate uel 
 prouidentia disponatis.

DILECTISSIMO FRATRI MENAE UIGILIUS. Licet uniuersa, prout 
 deo auxiliante potuimus et credidimus expedire, domno filio 
 nostro serenissimo et Christianissimo imperatori de ecclesiasticis 
 causis nostrae insinuationis sermo suggesserit, necessarium 
 tamen iudicauimus et caritati uestrae per Christianissimi 
 filii nostri patricii Domnici personam scripta dirigere.

quibus 
 nos grandi exultatione et gaudio suscepisse cognoscite, quod 
 Nicaenam Constantinopolitanam Ephe<senam primam et Chalcedonensem) 
 sanctissimas synodos, in quibus fidei orthodoxae 
 atque apostolicae fundamenta monstrantur, sicut pollicitationis 
 uestrae tunc ad decessorem nostrum sanctae recordationis 
 Agapitum lectio data testatur, inuiolabiliter uos asseritis 
 custodire et maxime beati Leonis prodecessoris nostri sequi 
 in omnibus constituta. quid enim caritati tuae dignius honorique 
 conueniat, nisi a Romanorum praesulum non deuiare 
 doctrina? aut quid nobis iucundius quidue sit gratius quam 
 illos in Christi domini et saluatoris nostri caritate conplecti, 
 qui maiorum nostrorum et decessorum facta custodiunt?

unde spiritaliter salutantes et hortamur et, qua nos conuenit 
 affectione, incessanter adloquimur, ut illius normam, illius 
 ammonitionem, illius, sicut et promisisti et indicas, sequaris

 

 
 
 
 in omnibus constituta. plena sunt enim de praedicti prodecessoris 
 nostri sanctae et uenerandae recordationis Leonis <scriptis > 
 uestrae fraternitatis scrinia, quae ad prodecessores tuos 
 leguntur ab eodem destinata pontifice, itemque et nostris 
 decessoribus quae uestri promiserint, releguntur.

sed haec 
 dixisse sufficiat; apostoli namque sermo ante oculos nostros 
 est, qui dicit: sapientiam loquimur inter perfectos. 
 de his uero, quibus te memorem libelli, quem supra scripto 
 decessori nostro tradideras, et sequentem apostolicae constituta 
 doctrinae in haereticos inferius comprehensos, id est in 
 Seuerum Antiochenum, Petrum Apamenum, Anthimum quoque 
 peruasorem Constantinopolitanae ecclesiae, Zoram, sed et 
 Theodosium Alexandrinae ciuitatis nec non et Constantinum 
 atque Antoninum Bessentanum Eutychianae haeresis sed et 
 Dioscori, qui in Calchedonensi synodo inter alios legitur fuisse 
 damnatus, defensoribus atque sequacibus anathema dixisse 
 cognouimus (in quibus non aliquid sententiae olim a patribus 
 decretae iunxisti t et talibus praesulibus beati Petri uicariis 
 in auctores haeresum ipsos data sententia penitus indigebat, 
 quia qui damnatae haeresis sectator agnoscitur, non tantum 
 ex nouella lege sed ex ipsa iam auctoris sui damnatione perculsus 
 est), grate tamen et libenter amplectimur et auctoritatis 
 sedis apostolicae, cui nos deus praesidere uoluit, interpositione 
 firmamus et uniuersi eorum complices uel omnes 
 haeretici pari damnationis sententiae subiacebunt:

hoc tantummodo, 
 sicut apostolicae moderationi conuenit, per omnia

 

 

 
 
 
 reseruantes, ut si uel eorum uel quorumlibet errantium quis 
 agnita catholicae fidei ueritate paenitentiam agens reuerti 
 uoluerit et haeresis, in qua uolutatur, errore concepto 
 scripturae quoque professione uniuersam errorum suorum ac 
 complicum damnauerit prauitatem et apostolicae sequens 
 instituta doctrinae anathema dixerit ei, qui uel praedictas 
 quattuor synodos in fidei causa non sequitur uel beatae 
 recordationis prodecessoris nostri Leonis uenerabilia constituta 
 in omnibus non confitetur et non omnibus uiribus omnique 
 animi sequitur puritate, tunc communioni nostrae, quam nulli 
 nos negare conuenit paenitenti, sub apostolica et canonica, 
 sicut praefati sumus, satisfactione modis omnibus aggregetur, 
 quia redemptor noster non uenit aliquem perdere sed omnes pro 
 sua pietate saluare.

ET MANU DOINI PAPAE: Deo 
 iuuante per ipsius gratiam Uigilius episcopus sanctae ecclesiae 
 catholicae urbis Romae has scidas epistolarum supra scriptarum, 
 quas ego deo iuuante dictaui, ipso auxiliante recognoui atque 
 suscripsi.

ET ALIA XANU SUSCRIPTIO PATRICII DOINICI: 
 Flauius Domnicus u. c. comes domesticorum ex consule ac 
 patricius has scidas a beatissimo atque apostolico papa 
 Uigilio in causa fidei factas ad domnum nostrum Iustinianum 
 piissimum et Christianissimum principem sed et ad Menam 
 uirum beatissimum Constantinopolitanae archiepiscopum ciuitatis 
 relegens conferens consentiensque suscripsi die XV. Kal. 
 Octbr. Iustino u. c. consul.

PAPAE GELASII CONTRA PELAGIANAM HAERESIM. 

 GELASIUS EPISCOPUS UNIUERSIS EPISCOPIS PER PICENUM IN 
 DOMINO SALVTEM. Barbaricis hactenus dolebamus incursibus 
 maxime uicinas urbi prouincias et bellorum saeua tempestate 
 uastari, sed quantum inter ipsa recentium calamitatum feruentia 
 pericula comperimus, perniciosiorem diabolus Christianorum 
 mentibus labem quam corporibus hostilis feritas 
 irrogauit. quod malum principaliter illarum regionum respicit 
 sacerdotes, qui tanta segnitia tantaque ministerii dissimulatione 
 suscepti commissarum sibi neglegunt regimen animarum, 
 ut eas etiam ab exiguis quibusque bestiolis lacerari sub 
 conspectibus suis impune patiantur, quin immo subrepentes 
 nequitias confouendo et deprauatoribus adquiescendo fidelium 
 non solum minime retrahant sed ipsi magis praebeant proprio 
 nutrimenta perditionis exemplo.

quid autem tales essent acturi 
 pontifices, si, quod absit, uel aliqua noua pestis et primitus 
 ignorata prorumperet uel ingeniis acrioribus sensibusque uersutis 
 aut aliqua saecularium doctrinarum peritia callidis sacrilega 
 blasphemiarum dicta promerentur, qui tam ueteris erroris 
 detrita commenta tamque maioribus ecclesiarum magistris 
 quam etiam nostra aetate conuicta non recolunt nec refutant 
 atque ab imperitis stultisque prolata non respuunt?

gratias 
 omnipotenti deo, quoniam suorum corda per huiusmodi personas 
 examinat, qui hoc ipsum uirus nesciunt, quod locuntur. 
 nam quid facerent populorum praesules sub astutioribus inimicis, 
 qui se subiciunt libenter indoctis, quando utique, 
 etiamsi tanta erat in rectoribus dominici gregis prorsus

 
 
 
 ignauia, ut nec tam uilem hebetemque personam possint uel 
 intellegere uel frenare, pastorali cura debuerint a nobis 
 cognoscenda perquirere quam suasionibus inconsideranter 
 absurdis facilem summittere uoluntatem?

oblatus est enim 
 nobis miserabilis senex Seneca nomine, qui non modo totius 
 sit eruditionis alienus sed ipsius quoque intellegentiae communis 
 prorsus extraneus, in Pelagianae uoraginis caeno, sicut 
 de quibusdam in Apocalypsi legimus, uelut una ranarum 
 imprudenter immersus inque illa faece horribiliter uolutatus, 
 nullatenus, inde qualiter emergere posset, inueniens, quia 
 puritatem relinquens catholicae ueritatis, quanto se per lubricum 
 falsitatis conatur adtollere, tanto magis eius lutosis 
 foueis circumclusus obruitur, de illis unus existens, de quibus 
 Petrus dicit apostolus: hi uero uelut inrationabilia 
 pecora naturaliter in captionem et in perniciem 
 in his, quae ignorant, blasphemantes in corruptione 
 sua peribunt recipientes mercedem iniustitiae.

re uera enim sic eius stolidus et obtunsus est animus, ut de 
 his uenenis, quae male hausit et uomuit, nullam rationem uel 
 accipere ualeat omnino uel reddere sed induratus obcaecatione 
 diabolica sibique iam traditus cordis sui funesta sit obstinatione 
 damnatus nihilque supersit ei, nisi ut deus noster, qui 
 dixit, quae hominibus impossibilia uidentur, apud se esse 
 facilia, huiusmodi mentem potenti compunctione transfigat, ut 
 secundum beatum apostolum Paulum resipiscat<a>diaboli 
 laqueis, <a quo) captiuus detinetur sententia 
 diuini diuini.

multa illi, quae de Pelagianis sensibus nec

 

 
 
 
 insomnis omnino contigerat, nos magis pate facta prodidimus 
 eaque dudum conuicta fuisse monstrauimus; haec etiam ipsa, 
 quae idem proferre uidebatur, olim et ab haereticis Pelagianis 
 in medium producta docuimus et a catholicis praedicatoribus 
 competenter elisa. Pelagium Caelestium Iulianum ceterosque 
 complures oratoriae facundiae uiros in hac adsertione probauimus 
 fuisse conuictos et tam ecclesiasticis constitutis quam 
 imperialibus percussos fuisse praeceptis; proinde istum ferre 
 non posse firmauimus, in quibus illi tales st>antique prostrati 
 sunt, qui nec ipsa, quae ab illis sunt disputata, uel intellectu 
 capere uel eloquio simili possit adstruere. sed, ut dictum est, 
 diabolica mens inspiratione possessa in profundum ueniens 
 iam malorum ad remedia nulla consentit.

quapropter de 
 innumeris blasphemiarum generibus, quas auctores Pelagianae 
 haeresis ediderunt, tria. quae sibi praecipue hic senex lugendus 
 adsciuit, credidimus non tacenda, ut reserata manifestius 
 panderentur et deo destruente facilius uitarentur euersa. 
 In uteris, inquiunt, matrum opere diuino creantur infantes:

propterea iustum uideri non putant, quod factura dei sine ullis 
 propriis actionibus cuiquam peccato gignatur obstricta, iniustumque 
 deum faciunt, si rei efficiantur antequam nati. hoc 
 uelut acutissimum sui dogmatis exerunt argumentum non 
 aduertentes, quia primi illi parentes generis humani, de nullis 
 utique genitoribus sed de innoxia limi materia procreati et 
 pure atque sincere potenter arte diuina compacti factique 
 ration ales, propria uoluntate seductorem secuti diabolum prauis 
 cupiditatibus per excessum praeuaricationis infecti sunt. in 
 quibus utique humana natura peccauit et humana est facta 
 natura uitiosa, receptrix sine dubio mali, quod ante nescierat, 
 quia a bono rectoque deficiens in affectum mali prauique

 

 
 
 
 recidere ipso rerum consequentium tramite manifestum est.

tales igitur effecti principes nostrae substantiae semet ipsos 
 passibiles et corruptibiles reddiderunt. in tantum conditionis 
 diuinae dona uiolantes, ut mortis fuerint ultione puniti. hac 
 enim die fuisse mortuos, qua mortales effecti sunt, ambiguum 
 non habetur. proinde quidquid isti genitores de suo germine 
 protulerunt, opus quidem dei est secundum institutionem 
 naturae sed non absque contagio illius mali, quod sua praeuaricatione 
 traxerunt, et utique hoc, id est ipsius mali contagium, 
 certum est opus non esse diuinum.

itaque non ex 
 creatione dei est uitium, quod uoluntario motu natura collegit. 
 sed etiam de uitiata per semet ipsam natura deus institutionem 
 suam quidem suae creationis exsequitur, sed creatio profert 
 uitium, quod non ex institutione creatoris accepit sed quod 
 ipsa per lapsum suae transgressionis adsumpsit. nam si ipsi 
 primi homines ex nullis, ut dictum est, parentibus nati et 
 sine ullo formati contagio per ambitum praesumptionis inlicitae 
 semet ipsos deprauare potuerunt et in opere dei opus diabolicae 
 fraudis annectere, quid mirum, si idem deprauati protulerunt 
 subolem deprauatam?

nonne etiam cum deus utique liberam 
 condiderit humanam sua creatione substantiam, etiam apud 
 humanas tamen leges extrinsecus accedens seruitus naturaliter 
 eam reddit obstrictam et obnoxiam? origine generantur 
 obnoxii et ex conditione seruili gignuntur addicti et nascendo 
 fiunt prius obligati quam geniti. si hoc agitur de rebus extra 
 naturam positis, quanto magis de his prouenire non mirum 
 est, quibus ipsa humana substantia deprauata cognoscitur:, ac 
 per hoc sicut se ipsa humana substantia de institutione sincera 
 actuum reproborum rea fecit uoluntate pollutam, sic 
 edidit subolem atque progeniem naturae suae ex actuum 
 suorum rea uoluntate maculosam, quia huiusmodi genuit 
 prolem, cuiusmodi se ipsa reddidit praeuaricationis excessu,

 
 
 
 ideoque non solum de se profert, quod bene deus instituit, sed 
 etiam quod male ipsa inconsequenter adiecit.

quemadmodum 
 autem qualitas interior appetendi ualeat inmutare naturam. 
 diuinae lectionis auctoritate firmatur. sic denique pascenti 
 Iacob commissus ille grex ouium subposita canalibus uarietate 
 uirgarum. dum potat, illectus affectionali delectatione concepit, 
 quod non habuit in natura, et inolitum sensibus transfudit in 
 prolem. quod in creatione non sumpsit. quod tunc utique 
 figuraliter gestum et in ecclesiasticis significauit gregibus hoc 
 futurum et Pelagianorum deus praeuidens calumnias ex. 
 citandas fidelibus suis documenti certioris intellegentiam prae. 
 parauit.

docent diuina testimonia et ipsa ecclesiastica sacramenta 
 et ab ipso domino saluatore catholicorum traditio 
 magistrorum humanae generationis decolorata primordia. hinc 
 est. quod clamat propheta: quis gloriabitur castum se 
 habere cor aut mundum esse a peccatis? nec infans, 
 cuius est unius diei uita super terram. hinc est, quod 
 item dicit scriptura: quis potest facere mundum de 
 inmundo conceptum semine? nonne tu, qui solus 
 es? et alibi, quia semen inquit erat maledictum. nec 
 non etiam Dauid propheta testatur: in i niquitatibu s 
 conceptus sum et in delictis peperit me mater 
 mea: et si hoc ille dicit, quis aliter se adserat procreatum? 
 beatus apostolus quoque Paulus adserit:

et nos aliquando 
 eramus natura filii irae sicut et ceteri. de qua ira 
 in euangelio dicit: qui crediderit et baptizatus fuerit, 
 habet uitam aeternam; qui autem non crediderit. 
 iam iudicatus est et ira dei manet super eum, illa 
 utique, qua dictum est: morte morieris. ipse dominus

 

 
 
 
 Iesus Christus caelesti uoce pronuntiat: qui non manducauerit 
 carnem filii hominis et biberit sanguinem 
 eius, non habebit uitam in semet ipso. ubi utique 
 neminem uidemus exceptum nec ausus est aliqui dicere 
 paruulum sine hoc sacramento salutari ad aeternam uitam 
 posse perduci; sine illa autem uita in perpetua futurum 
 morte non dubium est.

cur igitur infans hac sorte concluditur, 
 si nullum habet omnino peccatum magisque uidebitur. quod 
 absit, iniustus deus. si illic infligatur poena, ubi nulla sit 
 culpa? unde cum de propriis actibus nullo reatu teneatur 
 obstrictus, nihil restat, nisi ut sola sit uitiosa natiuitate pollutus, 
 et si non fuerit mysterii Christiani participatione 
 mundatus, ad uitam non potest peruenire perpetuam. hinc est. 
 quod exsufflantur et catechizantur infantes, ut quia in opere 
 dei, quo in auctore suo bene sunt instituti, opus diabolicae 
 malignitatis accessit, eruti de potestate tenebrarum, sicut 
 docet apostolus, ad filii dei sortem purgationemque legitimam 
 transferantur.

nisi autem prima generatio, quam bonam deus 
 instituit, praeuaricatione uenisset in culpam et reprobabilis 
 esset effecta, secunda generatio subroganda non fuerat. propter 
 quod dicit beatus Paulus apostolus: sicut per unum 
 hominem peccatum intrauit in mundum et per peccatum 
 mors, et ita in omnes homines pertransiit, in 
 quo omnes peccauerunt, et paulo post: igitur sicut 
 per unius delictum in omnes homines in condemnationem, 
 sic et per unius iustitiam in omnes homines 
 in iustificationem uitae. sicut autem omnes in condemnationem 
 dicit utique, qui de Adam parente sunt geniti, sic 
 omnes in iustificationem uitae non nisi illos adstruit,

 

 
 
 
 qui in Christi mysterio sunt renati.

innumeris talibus 
 instrumentis haeresis Pelagianae doctrina mortifera et a nostris 
 est conuicta maioribus et nunc eorum copiosa po<te>st eruditione 
 conuinci nec debent simplices animos ista turbare, quibus, 
 quae non intellegunt, secundum ecclesiasticam formam credidisse 
 sufficiet aut, si quis nosse desiderat, interrogare 
 conueniet.

De paruulis autem quod adserit sine sacro baptismate pro 
 solo originali peccato <non> posse damnari, satis impia, satis 
 profana propositio est. quamuis enim recentes ab utero 
 matrum in remissionem peccatorum baptizari nullus Christianus 
 ignorat, quod utique non fallaciter sed ueraciter catholica 
 celebrat ecclesia, ne in sacramentis caelestibus, quod absit, 
 mentita uideatur. proinde quia propria non habeant ulla peccata, 
 constat eis sola prorsus originaria relaxari itaque, quibus 
 etiam solis remissis uitam per baptismum consecuntur aeternam, 
 consequens est, ut solis etiam non remissis ad aeternam 
 uitam peruenire non possint.

unde et dominus, sicut superius 
 diximus, ait, quod utique nisi baptizato non conuenit: qui 
 non manducauerit carnem filii hominis et biberit 
 sanguinem eius, non habebit uitam in semet ipso. 
 sine uita autem esse perpetua quid est, nisi in sempiterna 
 morte constitui? quamuis idem sit 'regnum caelorum\' quod 
 \'aeterna uita\', tamen ut prouidentia dei omnes Pelagianorum 
 nequitias amputaret, non solum dictum est: qui non fuerit 
 renatus ex aqua et spiritu sancto, non intrabit in 
 regnum caelorum, sed etiam pariter dictum est: qui non 
 manducauerit carnem filii hominis et biberit sanguinem 
 eius, non habebit uitam in semet ipso. de uita 
 autem aeterna hoc dictum nullus addubitat, quoniam multi 
 non manducantes hoc sacramentum uitam uideantur habere 
 praesentem.

nihil est ergo, quod dicant, quod non renati 

 

 
 
 
 infantes tantummodo in regnum caelorum ire non ualeant, 
 non autem perpetua damnatio( ne > puniantur, dum sine baptismate 
 corpus et sanguinem Christi nec edere ualeant nec 
 potare, sine hoc autem uitam in semet ipsis habere non 
 possint, sine uita uero non nisi mortui sint futuri. dicant 
 igitur, in morte perpetua constituti si non aestimentur esse 
 damnati; tollant ergo de medio nescio quem ipsi tertium, 
 quem decipiendis paruulis faciunt, locum et, quia non nisi 
 dextram partem legimus et sinistram, non illos faciant in 
 siuistra regione sine baptismate remanere sed baptizatos 
 sinant ad dexteram salutarem sacra regeneratione transferri.

Tertio capitulo lam toto mundo cognita atque conuicta 
 ea Pelagianorum deliramenta circumfert, quibus dicunt, quod 
 homo per liberum arbitrium, quod corrupit foedauit ac perdidit, 
 bono suffragante naturae beatus efficitur, cum de beatitudine 
 paradisi, ubi bona fuerat constituta substantia, nisi suo 
 amisso bono nullatenus potuisset expelli, ideo mortalis effecta, 
 quia de bono utique praeuaricatione transisset ad malum et a 
 participatione diuina ad diabolica semet facinora contulisset: 
 ideo deceptori suo, cui uolens adsenserat, competenter addictus, 
 ideo de felicitatis suae caritate seclusus atque ad spinas et 
 tribulos miseriasque multiplices caelesti uoce damnatus est; 
 quae utique poena iusti iudicii tam grauis et aspera in bono 
 perseueranti nullatenus esset inflicta et nisi malo non conuenienter 
 inlata probaretur.

ecce sine diuino sufrragio, quod in 
 illa beatitudine positus numquam legitur expetisse, non solum 
 homini naturale bonum prodesse non potuit, non solum non 
 effecit beatum, sed cum hoc solo confidit atque ad eius non 
 reuertitur largitorem, et beatitudinem potius amisit et malorum 
 omnium sumpsit exordium.

quod autem libero arbitrio

 
 
 
 beatitudinem consequantur (quo male usus in perpetuam recidit 
 seruitutem, sicut scriptum est: qui facit peccatum, 
 seruus est peccati; a quo quis superatur, huic et 
 seruus addicitur), nonne haec est illa praesumptio naturalis, 
 quae ad detestandae captiuitatis iura descendit, quam scriptura 
 sancta sic memorat: graue iugum super filios Adam a 
 die exitus de uentre matris eorum usque in diem 
 sepulturae in matre omnium?

de qua genus humanum 
 non nisi solus dominus noster Iesus Christus commercio suae 
 redemit passionis et mutata natiuitate nos eruit; solus utique 
 uenit quaerere et saluare quod perierat, ut libertas, 
 quae per temerariam fuerat deiecta superbiam, instauraretur 
 reparata per gratiam mutuaque uice humanae uoluntatis arbitrium, 
 sicut sequendo diabolum captiuitatem meruerat sempiternam. 
 sic reformatae subsequendo libertatis auctorem amissum 
 rediret ad praemium.

hinc est, quod ipse dominus ait: 
 cum uos filius liberauerit, tunc uere liberi eritis, et 
 apostolus beatus Paulus exsequitur: cum serui essetis 
 peccati, liberi fuistis iustitiae (id est \'alieni a iustitia\'), 
 liberati autem a peccato serui facti estis iustitiae, et 
 iterum idem ipse libertatem inquit qua uos Christus 
 liberauit. nonne ipse uas electionis adfirmat et dicit: deus 
 est, qui operatur in uobis et uelle et perficere pro 
 bona uoluntate, ne etiam in mala uoluntate et uelle et 
 perficere deus putaretur operari?

Illud autem Pelagianorum peculiare uirus est olimque detritum, 
 quo putant gratiam dei secundum merita hominum posse conferri, 
 quod absit a mentibus Christianis, cum praefatus testetur

 

 
 
 
 apostolus: gratia est, quae gratis datur; alioquin si ex operibus, 
 gratia iam non est gratia, quia merces redditur, non 
 gratis (unde (gratia) nomen accepit) impenditur.

quis autem 
 audeat se dicere Christianus aliquid habere boni sine gratia, quando 
 magister gentium clamet cuncta breuiter in se dona concludens: 
 gratia dei sum id, quod sum, et gratia eius in 
 me uacua non fuit, ut ostenderet, quia donum gratiae non 
 ipse praecesserit sed fuerit subsecutus? utque monstraret 
 cooperatorem se gratiae subsequendo, sed plus omnibus 
 inquit illis laboraui, ac rursus ueritus, ne de se praesumere 
 uideretur, adiunxit: non ego, sed gratia dei mecum. non 
 dixit \'ego et gratia dei mecum\', sed praeposuit gratiam praecedentem 
 seseque subiunxit.

quid autem haberi possit sine 
 gratia, cum sit fides ipsa per gratiam, eodem apostolo nos 
 docente: misericordiam consecutus sum, ut fidelis is 
 essem? nec aliud est misericordia diuina quam gratia. 
 audiamus etiam, quemadmodum informat ecclesiam: gratia 
 inquit salui facti estis per fidem, ut principium salutis 
 et fidei a gratia coepisse dissereret, sicut secutus annectit: 
 et hoc non ex uobis, sed dei donum est, non ex 
 operibus, ne quis extollatur. idem ipse alibi generaliter 
 et absolute pronuntiat dicens: quid enim habes, quod non 
 accepisti? aut si accepisti, quid gloriaris quasi non 
 acceperis?

quis sufficiat singula recensere, quibus euidenter 
 apparet non naturalis libertatis arbitrium gratiam promereri 
 sed potius per gratiam recipere ut a seruitute, quam peccando 
 meruerat, misericorditer absolutum? huius sacramenti redemptione 
 ante mundi principium sempiterna prouidentia praeparati, 
 sine nondum prolata lege seu sub obseruatione legali, figuralibus 
 signis atque sacrificiis omnium sanctorum uirorum

 

 
 
 
 feminarumque sanctarum uetus origo mundata est uniuersisque 
 iustis per gratiae spiritum hoc de longe adorando mysterio 
 salutis aeternae remedia contigerunt, cuius in Christo manifestata 
 gentibus plenitudo mundum purgat et renouat beatitudinisque 
 perpetuae uere facit esse participes.

Quapropter nimis incusamus fratres et coepiscopos nostros, 
 maxime per Piceni prouincias ecclesiam domini gubernantes, 
 qui non solum ineptissimi senis abiectaeque personae prauum 
 non deterruere colloquium uerum etiam suo nutriuere consensu. 
 quis audiat, quis ferat passos esse pontifices, ut cadauer 
 nescio quod indignum presbyterum sibi non adquiescentem 
 auderet communione priuare?

quomodo talis uel susceptus ab 
 aliquo uel patienter auditus est, qui insuper leges dedit 
 libenter acceptas, ut serui dei cum puellis sacris congregatione 
 dedecorissima miscerentur? nam cum spiritales animi, etiam 
 cum desint ista consortia, imaginariis infestentur illecebris, 
 quemadmodum alterni sexus intuitu, qui illicit et nolentes, 
 non uehementius incitentur? adhuc maius scelus adcrescit, ut 
 sub conspectu et praesentia sacerdotum beatae memoriae 
 Hieronymum atque Augustinum ecclesiasticorum lumina magistrorum 
 musca moritura, sicut scriptum est, exterminans 
 oleum suauitatis lacerare contenderet.

sed quid miremur 
 ecclesiarum praesules ista neglegere, quos, sicut a multis 
 audiuimus, contra canones omnia gerere et contra apostolicam 
 disciplinam passim cuncta miscere manifestum est: non 
 seruatis regulis ordinare liciteque non solum monachos sed 
 etiam ministros ecclesiae cum feminis ad peregrina migrantes 
 remeare rursus et ab aliis episcopis in militiam prouehi 
 clericalem? quae cum singula toleranda non sint, quis sustineat 
 tot et talia facinora perpetrari, quibus spectaculum

 

 
 
 
 gentilibus et Iudaeis et haereticis non inmerito praebentes in 
 ipsum, quod absit, tendere uideantur religionis excidium 
 digneque ista facientibus aptabitur illa sententia dicentis apostoli: 
 nomen enim dei per uos blasphematur in 
 gentibus?

sufficiat igitur hactenus haec fuisse commissa 
 et, ut placetur deus, humanis rebus sollicitius diuina curentur. 
 nusquam locum prorsus inueniat praefatae pestis adsertor nec 
 accessum prorsus ecclesiae uel usquam participationem catholicae 
 communionis inueniat, qui haereticorum mauult subsequi 
 nefaria professione consortium; et hi, cum quibus antea probabitur 
 noxium miscuisse conlegium, nisi resipiscunt et ab 
 eius societate discedunt, ab ecclesiastico remoti seruitio debita 
 ultione plectantur, quo ceteris cauendi ministretur exemplum.

nullum adeat nec umquam loqui damnatas olim blasphemias 
 iam sinatur. discreta suis habitationibus uirorum atque feminarum, 
 sicut sanctum propositum decet. exerceatur circumspecta 
 deuotio. contra canonum constituta nullus ad ecclesiasticum 
 permittatur officium, non ignoraturis prouinciae uniuscuiusque 
 rectoribus nec de praeteritis se ueniam reperturos 
 erroribus, si deinceps dissimulauerint uitare patefactos.

nec 
 excusationis de cetero relinquetur occasio, si post praecepta 
 praesentia, quae per Romulum diaconum, cuius sollertiam pro 
 fide catholica et pro religione uigilantiam gratissime comprobamus, 
 duximus destinanda, quisquam super his omnibus aut 
 contemptor aut neglegens deprehendatur antistes. sicut enim 
 ad sedis apostolicae moderamina pertinet cunctis sollicitudinem 
 debitam ministrare congruenter ecclesiis, ita necesse est, ut 
 in contumaces et desides traditam sibi diuinitus non dissimulet 
 potestatem. Dat. Kal. Nou. Albino u. c. cons.

GELASI EPISCOPI URBIS ROMAE AD DARDANIOS. 

 Ualde mirati sumus, quod uestra dilectio quasi nouam et 
 ueluti difficilem quaestionem et adhuc tamquam inauditum 
 quippiam nosse desiderat, quod Eutychianae pestilentiae communicatores 
 non habentes, quid pro suae perditionis obstinatione 
 respondeant, frequenti iam ratione conuicti misera contentione 
 submurmurant; non quia sit alicuius momenti quod 
 garriunt sed quia non inueniunt penitus, quid loquantur.

ubi 
 magis eos, qui catholicis sensibus instituti sunt, adhuc haerere 
 miramur quam illos, qui a ueritate exciderunt et ab 
 antiqua ecclesiae traditione sunt deuii, profanas uocum nouitates 
 et ineptias caducae peruersitatis obtendere, quibus eos 
 uestra dilectio rettulit iactitare ideo Acacium non putare iure 
 damnatum, quod non speciali synodo uideatur fuisse deiectus,

 

 

 
 
 
 et insuper dementiam suae uanitatis accumulant pueriliter 
 adicientes \'praecipue pontificem regiae ciuitatis\'.

Quapropter stultitiam respuentes inanium querellarum percurrere 
 uos oportet ab ipsis beatis apostolis et considerare 
 prudenter, quoniam patres nostri catholici doctique pontifices 
 in unaquaque haeresi quolibet tempore suscitata, quidquid pro 
 fide pro ueritate pro communione catholica atque apostolica 
 secundum scripturarum tramitem praedicationemque maiorum 
 facta semel congregatione sanxerunt, inconuulsum uoluerint 
 deinceps firmumque constare nec in eadem causa denuo quae 
 praefixa fuerant retractari qualibet recenti praesumptione per-

miserint, sapientissime peruidentes, quoniam, si decreta salubriter 
 cuiquam liceret iterare, nullum contra singulos quosque 
 prorsus errores stabile persisteret ecclesiae constitutum ac 
 semper isdem furoribus recidiuis omnis integra definitio turbaretur. 
 nam si limitibus etiam praefixis positarum semel 
 synodalium regularum non cessant elisae pestes resumptis 
 certaminibus contra fundamentum sese ueritatis attollere et 
 s o 
 simplicia quaeque corda percutere, quid fieret, si subinde fas 
 esset perfidis inire concilium, cum, quaelibet illa manifesta 
 sit ueritas, numquam desit quod perniciosa depromat falsitas, 
 tametsi ratione uel auctoritate deficiens, sola tamen intentione 
 non cedens ?

quae maiores nostri diuina inspiratione cernentes 
 necessarie praecauerunt, ut contra unamquamque haeresem

 
 
 
 quod acta synodus pro fide communione et ueritate catholica 
 atque apostolica decreuisset, non sinerent nouis posthac retractationibus 
 mutilari, ne prauis occasio praeberetur quae medicinaliter 
 fuerant statuta pulsandi. sed auctore cuiuslibet insaniae 
 ac pariter errore damnato sufficere iudicarunt ut, quisque 
 aliquando huius erroris communicator existeret, principali 
 sententia damnationis eius esset obstrictus, quoniam manifeste 
 quilibet uel professione sua uel communione posset agnosci.

et ut priora taceamus, quae diligens inquisitor facile poterit 
 uestigare, Sabellium damnauit synodus nec, ut sectatores eius 
 postea damnarentur, necesse fuit singulas uiritim synodos 
 celebrari sed pro tenore constitutionis antiquae cunctos, qui 
 uel prauitatis illius uel communionis extitere participes, uniuersalis 
 ecclesia duxit esse refutandos.

sic propter blasphemias 
 Arrii forma fidei communionisque catholicae Nicaeno prolata 
 conuentu Arrianos omnes uel quisquis in hanc pestem siue 
 sensu seu communione deciderit sine retractatione concludit.

sic Eunomium, Macedonium, Nestorium synodus semel gesta 
 condemnans ulterius ad noua concilia uenire non siuit sed 
 uniuersos quocumque modo in haec consortia recidentes tradito 
 sibi limite synodali refutauit ecclesia nec umquam recte

 

 
 
 
 cessisse manifestum est qualibet necessitate cogente nouis ausibus.

quae fuerant salubriter constituta, temerasse. propterea in 
 tempestate quoque persecutionis Arrianae plurimi catholici 
 sacerdotes de exiliis pace reddita respirantes sic cum catholicis 
 nihilominus fratribus ecclesias composuere turbatas, ut non 
 tamen illius synodi Nicaenae quidquid de fide et communione 
 catholica et apostolica definierat inmutarent nec noua quemquam 
 pro lapsu damnatione percellerent sed illius tenore 
 decreti, nisi resipuissent, censerent esse damnatos.

quibus 
 conuenienter ut dictum est ex paterna traditione perpensis 
 confidimus, quod nullus iam ueraciter Christianus ignoret 
 uniuscuiusque synodi constitutum, quod uniuersalis ecclesiae 
 probauit adsensus, nullam magis exsequi sedem prae ceteris 
 oportere quam primam, quae et unamquamque synodum sua 
 auctoritate confirmat et continuata moderatione custodit, pro 
 suo scilicet principatu, quem beatus Petrus apostolus domini 
 uoce perceptum ecclesia nihilominus subsequente et tenuit 
 semper et retinet.

haec dum Acacium certis comperisset 
 indiciis a communione catholica atque apostolica deuiasse, 
 diutius ista non credens, quippe quem nouerat executorem 
 saepe necessariae dispositionis suae contra haereticos extitisse, 
 per triennium fere litteris destinatis eundem monere non destitit, 
 sicut per diuersos missa frequenter scripta testantur.

quibus 
 ille cum < in >debito silentio diu non respondere proponeret,

 
 
 
 episcopalis quoque directa legatio est ac nihilominus pagina 
 destinata, quae praemoneret eum suorum ante meminisse 
 gestorum et quae primitus pro fide catholica desudasset oportere 
 respicere, contestans et blandiendo pariter et minando, ne 
 se a corpore catholicae unitatis abscideret; simulque quoniam 
 hunc Iohannes secundae sedis antistes grauibus pulsaret obiectis, 
 ad primae sedis audientiam cohortatus est uel uenire 
 debere uel mittere:

licet enim synodus iteranda non esset, 
 tamen congrueret, ut cuiuslibet ciuitatis episcopus primae 
 sedis iudicium non uitaret, ad quod conuenerat secundae sedis 
 antistes, qui nisi a prima sede non posset audiri; praecipue, 
 qui praeiudicatis animis nulla synodo a Graecis fuisset exclusus, 
 etiam apud eos causam suam nec posset omnino dicere nec 
 deberet, quia nec ab inferioribus episcopis potior, nisi a prima 
 sede, sicut dictum est, uel discuti potuisset uel, si ita ratio 
 postulasset, addici et iam cunctis Orientalibus episcopis cum 
 ipso Acacio in Petri communionem recidentibus secundae sedis 
 episcopus catholicus ab externae communionis hominibus esset 
 nullatenus iudicandus.

sed Acacius non solum despexit satisfacere 
 postulatis uerum etiam ipsam legationem sedis apostolicae 
 blandimentis praemiis periuriisque deceptam, quibus 
 ei cum imperatore promisit integram praesuli apostolico causam

 
 
 
 de omnibus esse seruandam, Petri communione pollutam 
 redire perfecit, in tantum sedis apostolicae despiciens potestatem, 
 ut non solum eius auctoritati non cederet sed etiam 
 potius in consortium communionis externae per legatos suos 
 niteretur abducere fieretque apostolicae sedi necessitas eos 
 ipsos, quos direxerat, sacerdotes honore pariter et communione 
 priuare, ne tali contagione uideretur infecta satisque monstraret 
 non se Acacii specialiter odisse personam sed respuere foedera 
 perditorum, quae etiam in suis pontificibus detestata conueni-

enter horreret, nihilominus autem litteris suis Acacius indicaret 
 et in Alexandrini Petri se communionem, quem expetita sedis 
 apostolicae auctoritate executor ipse quoque damnauerat, sine 
 eiusdem apostolicae sedis consultatione promptissime recidisse 
 et accusationem Iohannis laudesque Petri proprio sermone 
 deferre. de quibus si utique confidebat, magis uel uenire uel 
 mittere debuisset, ut et praesentem de mendaciis quae dicebat 
 posset confutare Iohannem et praeconia Petri quae digesserat 
 rationabiliter allegaret.

quod cum minime fecerit, satis euidenter 
 ostendit nec Iohannem se posse conuincere nec legitime 
 receptum Petrum habere fiduciam perdocendi solumque sibi 
 monstrauit inesse propositum lacerandi catholicos haereticosque 
 laudandi seseque eorum potius quos laudabat docuit esse 
 participem quam catholicorum quos nitebatur decolorare 
 consortem tulitque de se ipse iudicium, cum damnati hominis 
 communione pollutus damnationis eius factus est particeps.

ita et sedes apostolica, quod ad necessariam diligentiam 
 respiceret, nil omisit et Acacius secundum formam synodi 
 Chalcedonensis, qua error cui communicauit elisus est, sicut 
 de haeretico homine scriptum est, suo iudicio condemnatus 
 apparuit iusteque sedes apostolica, quae utique se Alexandrinum 
 Petrum damnasse, non etiam soluisse meminerat, ne per 
 . Acacii pristinam communionem Petri quoque conlegium, cui 
 Acacius communicarat, incideret, ipsum competenter Acacium 
 a sua communione submouit.

quapropter utrum errori uel 
 praeuaricationi communicarit Acacius, quid opus erat noua 
 discussione cognoscere, cum iam litteris suis esset ipse 
 confessus ac, sicut scriptum est: ore tuo iustificaberis 
 et ore tuo condemnaberis, uerborum suorum uinculis et 
 reus teneretur et iure plectendus?

cur ipse in noua causa, 
 quam synodus nulla praecesserat. Iohannem, quem suis litteris 
 impetebat, qualemcumque secundae sedis episcopum, in primae 
 sedis beati Petri apostoli iudicio confutare despexit et, ut 
 causam diceret seu per se seu per legitimam quam uellet 
 ipse personam, uel uenire uel destinare contempsit, indignum 
 habens cuiuslibet ciuitatis antistes ad primae sedis uenire 
 iudicium, ad quod secundae sedis cerneret uenisse pontificem, 
 quod Anatolius Constantinopolitanae urbis episcopus missis

 

 
 
 
 legationibus pro sua persona fecisse monstratur?

ecce etiam 
 in hac parte uocem non habet conquerentis; ecce, inquam, ad 
 legitimum est uocatus examen, ubi uel impetitum confutare 
 debuerat uel suas partes iustis allegationibus defensare. si ille 
 apostolicae sedis refugit examen in Iohannis catholici pontificis 
 negotio uestigando, quemadmodum sedes apostolica de receptione 
 Petri haeretici sua sententia damnati et non sua auctoritate 
 resoluti Acacii fuerat secutura iudicium?

an sedem 
 apostolicam congruebat paroeciae Heraclensis ecclesiae, id est 
 Constantinopolitani pontificis uel quorumlibet aliorum, qui 
 cum eodem uel propter eum fuerant congregandi, iudicium 
 praestolari, cum apostolicae id est primae sedis audientiam 
 Constantinopolitanus episcopus declinaret? qui utique etiamsi 
 metropolitani esset iure suffultus, etiamsi inter sedes haberet 
 locum. primae tamen sedis cognitionem fas non habuit refutandi, 
 ad quam secundum canones appellante secundae sedis 
 antistite uocabatur ad causam. non hoc ipso satis ostendit 
 reum se esse confessum, qui ad legitimum iudicium postulatus 
 adesse contempsit?

nec poterat ultra differri, ne, sicut dictum 
 est, antiqua illius communione durante, cum sese iam sociasset 
 externae, sedes quoque apostolica per eum pollueretur

 
 
 
 contagiis perfidorum dignumque esset uel praeuaricatorem 
 uel contemptorem iudicii conpetentis, manifestissime scilicet 
 de suo negotio desperantem, a catholica atque apostolica 
 integritate et communione secludi.

hic si examinatio quaeritur, 
 iam iudicio non erat opus, posteaquam et litteris suis ipse 
 confessus est et legitimum iudicium uocatus adire pertimuit; 
 si auctoritatis pondus inquiritur, Calcedonensis synodi tenor 
 cura apostolica sede consentiens et illius definitionis executio 
 reperitur. quo damnati illic erroris communicator effectus 
 praefixae nihilominus ibidem particeps damnationis apparuit, 
 quoniam idem ipse error, qui semel est cum suo auctore 
 damnatus, in participe quolibet prauae communionis effecto 
 et execrationem sui gestat et poenam.

hoc tenore etiam 
 Timotheus Helurus atque ipse Alexandrinus Petrus, qui 
 secundam certe sedem quoque modo tenuisse uidebatur, non 
 repetita synodo sed auctoritate tantummodo sedis apostolicae 
 ipso quoque Acacio postulante uel exequente probatur esse 
 damnatus.

nunc autem ipsi doceant legitime ueraciterque 
 Petrum fuisse purgatum et ab omni haereticorum contagione 
 rite discretum, cum ei communicauit Acacius, si eius

 
 
 
 communicatorem putant Acacium aliquatenus excusandum; aut si, 
 quod magis est uerum, conuenienter atque legitime Petrum 
 probare non poterunt expiatum (propter quod etiam ad apostolicae 
 sedis iudicium Acacium uel uenire uel destinare non 
 ausus est), restat ut eius inexpiatione fuerit et qui ei communicauit 
 infectus.

Non reticemus autem, quod cuncta per mundum nouit 
 ecclesia, quoniam quorumlibet sententiis ligata pontificum 
 sedes beati Petri apostoli ius habeat resoluendi. utpote quae 
 de omni ecclesia fas habeat iudicandi neque cuiquam de eius 
 liceat iudicare iudicio, siquidem ad illam de qualibet mundi 
 parte canones appellari uoluerint, ab illa autem nemo sit appellare 
 permissus. quapropter satis constat Acacium nullum 
 habuisse pontificium sententiam sedis apostolicae sine ulla 
 eius notione soluendi.

dicant certe: qua synodo hoc ille 
 praesumpsit, quod nec sic quidem absque apostolica sede fas 
 haberet efficere? cuius sedis episcopus? cuius metropolitanae 
 ciuitatis antistes? nonne paroeciae Heracliensis ecclesiae? si 
 illi certe licuit sine synodo sententiam apostolicae sedis 
 abrumpere nulla eius consultatione quaesita, itane uero non 
 licuit primae sedi Calcedonensis synodi constituta sicut decuit

 
 
 
 exequenti huiusmodi praeuaricatorem sua auctoritate detrudere?

sed nec illa praeterimus, quod apostolica sedes frequenter, ut 
 dictum est, more maiorum etiam sine ulla synodo praecedente 
 et absoluendi quos synodus inique damnauerat et damnandi 
 nulla existente synodo quos oportuit habuerit facultatem. 
 sanctae memoriae quippe Athanasium synodus Orientalis 
 addixerat; quem tamen exceptum sedes apostolica, quia damnationi 
 Graecorum non consensit, absoluit.

sanctae memoriae 
 nihilominus Iohannem Constantinopolitanum synodus etiam 
 catholicorum praesulum certe damnarat, quem simili modo 
 sedes apostolica etiam sola. quia non consensit, absoluit, 
 itemque sanctae memoriae Flauianum pontificum Graecorum 
 congregatione damnatum pari tenore, quoniam sola sedes 
 apostolica non consensit. absoluit potiusque qui illic receptus 
 fuerat Dioscorum secundae sedis praesulem sua auctoritate 
 damnauit et impiam synodum non consentiendo sola submouit 
 ac pro ueritate ut synodus Calchedonensis fieret sola decreuit. 
 in qua pontificibus innumeris.

qui latrocinio corruerant Epheseno, 
 ueniam poscentibus sola concessit et in sua perfidia 
 permanentes nihilominus sua auctoritate prostrauit. quam 
 congregatio, quae illic pro ueritate reparanda conlecta fuerat, 
 est secuta, quoniam, sicut id, quod prima sedes non probauerat, 
 constare non potuit, sic quod illa censuit iudicandum,

 
 
 
 ecclesia tota suscepit.

ubi etiam consequenter ostenditur, quia 
 male gesta synodus, id est contra scripturas sanctas, contra 
 doctrinam patrum, contra ecclesiasticas regulas, quam tota 
 merito ecclesia non recepit et praecipue sedes apostolica non 
 probauit, per bene gestam synodum, id est secundum scripturas 
 sanctas, secundum traditionem patrum, secundum 
 ecclesiasticas regulas pro fide catholica et communione prolatam, 
 quam cuncta recepit ecclesia, quam maxime sedes 
 apostolica conprobauit, ut debuerit, et potuerit inmutari: 
 bene uero gestam synodum iuxta supra dictum modum noua 
 synodo nullatenus inmutandam.

proinde si Eutychem fatentur 
 haereticum, male gestam apud Ephesum synodum, qua est 
 receptus, pariter fatebuntur et perbene gestam synodum 
 Colchedonensem, qua Eutyches uel cum eo sentientes talia 
 sunt reiecti, uelint nolintque consentient. atque ideo bene 
 gestam synodum nouis exagitationibus refricari non licuisse 
 cognoscant.

qui si forsitan dixerint eo tenore Ephesenam 
 quoque synodum non licuisse mutari, rursus haec eadem, 
 quae supra deprompsimus, planius repetita perpendant, id est 
 quia contra fidem, contra ueritatem communionemque catholicam 
 atque apostolicam uereque Christianam non recte gesta 
 synodus legitima synodo pro fide, ueritate, communione catholica 
 uereque Christiana modis omnibus secludenda est et

 
 
 
 iniusta synodus iusta synodo submouenda, pro fide autem et 
 ueritate et communione catholica atque apostolica bona 
 synodus uereque Christiana semel acta nulla nec potest nec 
 debet nouae synodi iteratione conuelli sed secundum bene 
 gestam synodum recteque praefixam, si quis ab eius tramite 
 deuiarit, consequenter ac sufficienter eius definitione plectendus 
 meritoque illius subiacet constitutis.

nec opus est per singulos 
 quosque deuiantes iureque plectendos nouas rursus synodos 
 introduci, cum ex illius tramite, quae auctorem cum errore 
 damnauit, quisquis quolibet modo quolibet titulo complex 
 eiusdem fuerit factus erroris et eius se contagione uel communione 
 polluerit, competenter et particeps eiusdem damnationis 
 existat eiusque poena teneatur obstrictus, cuius maluit 
 inire consortium.

quaero ergo ab his, quid de Eutyche 
 sentiant: fuisse haereticum an adserunt non fuisse? si non 
 fuisse contendunt, quid ambagibus agunt, quid circuitionibus 
 praestigiisque se contegunt? palam se Eutychianos esse 
 pronuntient, ut in eius sacrilego furore conuicti ueritatis 
 molibus obruantur aperteque cognoscant, non solum haec ipsa 
 pestis Eutychiana quantum Christiano dogmati probetur inimica 
 sed quantas alias haereses easque grauissimas in sua prauitate 
 contineat, ut in quibus foueis uolutentur et in quod

 
 
 
 praecipitium barathrumque mergantur, intellegant.

simul autem, si 
 Eutychem haereticum negant, omnimodis publicatur, quod 
 ideo de nominibus Eutychianae pesti communicantium suppresso 
 ueluti hoc ipso errore contendunt, ut nos per talium 
 nominum, quod absit, insidias captiosasque tendiculas in 
 Eutychetis insaniam nitantur inducere; quod quidem, etiamsi 
 non negent, siue scientes siue nescientes facere confutantur.

sin uero et Eutychen haereticum negare non audent, restat ut 
 contra catholicam fidem non synodum nuncupandam sed 
 conspirationem potius perditorum fuisse consentiant, quae apud 
 Ephesum Eutychete reducto perculit sanctae memoriae Flauianum 
 cunctosque qui illic aderant sacerdotes militari terrore 
 compulerit tanto sceleri praebere consensum, atque ideo nobis 
 necesse est prauam peruersamque conspirationis illius et 
 latrocinalem fuisse perhibeant actionem eamque debuisse modis 
 omnibus aboleri et ideo iustam bonam ueraciter Christianam 
 Chalcedonensem synodum processisse definiant in his, quibus 
 Eutychete depulso cum suo fautore Dioscoro haeresim eorum 
 erroremque damnarit.

hanc ergo synodum, ut dictum est, 
 bonam ueram iustam Christianamque esse non dubitent, per 
 quam illa noxia sit remota; perspiciant ergo tandemque 
 concedant quod. quisquis ab eius iustae et Christianae ueraeque 
 synodi fide communione et ueritate deuiarit uel ab ea

 
 
 
 deuiantibus sese communione miscuerit, sufficienter atque 
 competenter secundum ipsius definita teneatur obstrictus, 
 quoniam mala synodus bona debuit submoueri, bona uero 
 synodus nulla causa est cur alia debeat synodo retractari. ne 
 ipsa retractatio eius constitutis deroget firmitatem.

proinde 
 quicumque congregationis Ephesenae tenentur affectu, quid 
 adhuc Acacii tantummodo nomen obtendunt et non palam se 
 sectatores Eutychetis, qui illic receptus fuerat. profitentur ? 
 quod si refugiunt atque Eutychen se perhibent execrari. simul 
 ergo et Ephesenam, qua male receptus est, conspirationem 
 iure cassatam et Calchedonensem synodum, qua reiectus est, 
 merito consentient institutam atque ita synodum, quae pro 
 fide et communione et ueritate catholica atque apostolica sit 
 praefixa, secundum ueterum formam, sicut dictum est, perspicient 
 nouellis non potuisse quaestionibus uentilari sed iuxta 
 eius tenorem semel legitime iusteque depromptum et iure 
 probari recta sectantes et sentientes contraria refutari.

quod 
 sedes apostolica sicut decuit antiqua traditione custodiens 
 non synodum duxit iterandam sed in eius praeuaricatore 
 pellendo hanc eandem synodum potius exequendam.

Quapropter si quis adhuc secundum Chalcedonensem synodum 
 haec ab apostolica sede gesta reprehendit, praeter quod et 
 hac, quam superius adstruximus, et multiplici potest ratione 
 conuinci, multo magis tamen Acacio non licuisse fatebitur ista

 
 
 
 temptare. dicat ergo, qua ipse synodo Iohannem secundae 
 sedis antistitem qualemcumque, certe catholicum et a catholicis 
 ordinatum nec de catholica fide et communione aliquatenus 
 impetitum, duxerit excludendum et haereticum manifestum 
 Petrum sua quoque executione damnatum pontifici catholico 
 permiserit subrogari, cum etiamsi reus manifestus esset 
 Iohannes, post eum saltem catholicum conuenisset praefici 
 sacerdotem, sicut ipse quoque suis sacris sanctae memoriae 
 Timotheo catholico in Alexandria faciendum promisisse legitur 
 imperator.

qua synodo tertiae sedis episcopum Calendionem 
 idem expelli fecit Acacius ac nihilominus eidem Petrum tam 
 haereticum manifestum, ut eidem palam nec se communicare 
 praetenderet, sua passus est dispositione substitui? qua 
 denique per totum Orientem synodo eiectis orthodoxis nullo 
 crimine maculatis prauos quosque et criminibus inuolutos sua 
 prouisione supposuit? qua synodo tot aliena priuilegia 
 nefandus populator inuasit? sed libri non sufficiunt, si tragoedias 
 eius, quas per ecclesias totius Orientis exercuit, singillatim 
 scribere moliamur.

An illud ipsius argumentum nobis aestimant opponendum, 
 quo facinora sua in imperialem nisus est iactare personam? 
 cur igitur, quando uoluit, obstitit Basilisco, tyranno certe et 
 haeretico uehementer infesto ? cur ipsi imperatori Zenoni, quia

 
 
 
 palam Antiocheno Petro noluit communicare, suam non subdidit 
 uoluntatem? ecce potuit et in aliis resultare, si uellet.

sed ut ea quae latius explicanda sunt omittamus, quid, quod 
 ipse Zenon imperator suis litteris profitetur cuncta sese ex 
 Acacii gessisse consilio nec hoc eum fallere litteris suis ipse 
 pariter testatur Acacius, qui et eum nihilominus uniuersa 
 recte gessisse conscripsit et suo consilio haec eadem gesta 
 non tacuit?

quasi uero tantum in Alexandrini Petri communione 
 Acacius praeuaricator extiterit et non in omnibus, quos 
 uel fecit depulsis catholicis pontificibus tamquam tyrannus 
 ecclesiis quibusque praeponi uel taliter praepositis peruersa 
 communione permixtus est! qui hoc ipso secundum canones 
 fuerant ab ecclesiastica communione pellendi, quo se passi 
 sunt successores uiuis sacerdotibus adhiberi.

quis autem non 
 perspiciat Christianus, quod catholicis pontificibus propria 
 sede deiectis non nisi haeretici potuerint introduci? quibus 
 tamen cunctis uel auctor fuit Acacius subrogandis uel subrogatis 
 communicator accessit, his utique, qui a communione 
 haereticorum nullatenus discrepabant.

cur ergo uel cum haec 
 so fieri uideret Acacius non sicut sub Basilisco iam fecerat ad 
 apostolicam sedem referre curauit, ut, si solus ipse non 
 poterat, iunctis cum eadem consiliis atque tractatibus apud

 

 

 
 
 
 imperatorem possent, quae religioni conpeterent, allegari? 
 nam si Basiliscus, ut dictum est, tyrannus et haereticus scriptis 
 apostolicae sedis uehementer infractus est et a plurimis

reuocatus excessibus, quanto magis legitimus imperator, qui 
 se catholicum uideri uolebat, potuit cum apostolica sede 
 cunctorum quoque pontificum moderata suggestione mitigari, 
 praecipue cum eiusdem Acacii esset specialis fautor et amator 
 et qui litteris suis tam ipsum Acacium quam sanctae memoriae 
 papam Simplicium magnis laudibus extulisse doceretur, quod 
 haereticis constantissime restitisset? cur tanto tempore Acacius 
 inter ista conticuit, nisi quia praepediri nolebat ullatenus, quae 
 pro haereticis desiderabat impleri?

Ponamus tamen etiamsi nulla synodus praecessisset, cuius 
 apostolica sedes recte fieret executrix: cum quibus erat de 
 Acacio synodus ineunda? numquid cum his, qui iam participes 
 tenebantur Acacio et per Orientem totum catholicis 
 sacerdotibus uiolenter exclusis perque exilia diuersa relegatis 
 socii euidenter existebant communionis externae, prius se ad 
 haec consortia transferentes quam sedis apostolicae scita 
 consulerent?

cum quibus ergo erat synodus ineunda? catholici 
 pontifices fuerant undique iam depulsi solique remanserant 
 socii perfidorum, cum quibus iam nec licebat habere conuentum, 
 quia moris ecclesiastici omnino non esset cum his, 
 qui pollutam communionem tenerent permixtamque cum

 
 
 
 perfidis, ullum miscere concilium propheta quoque dicente: non 
 sedi in concilio uanitatis et cum iniqua gerentibus 
 non introibo, odiui congregationem malignorum 
 et cum impiis non sedebo.

recte igitur per Calcedonensis 
 synodi formam huiusmodi praeuaricatio repulsa est potius 
 quam ad concilium, quod nec opus erat post primam synodum 
 nec cum talibus haberi licebat, adducta est. nam et quid 
 ageretur de fide catholica, si intellegere uoluissent, ignorare 
 non poterant, cum uiderent catholicos pontifices nulla synodi 
 discussione, nullo concilio, praecipue cum nouas causas esse 
 perpenderent, toto Oriente depelli, et ceteri quid cauerent ex 
 illorum discere qualitate potuissent.

restat igitur, ut illius 
 partis eos fuisse sit clarum, cui se post tot experimenta 
 dediderunt, meritoque ab apostolica sede ceterisque catholicis 
 non iam consulendi erant potius sed notandi.

Risimus autem, quod praerogatiuam uolunt Acacio conparari, 
 quia episcopus fuerit regiae ciuitatis. numquid apud Rauennam, 
 apud Mediolanum, apud Sirmium, apud Triueros multis 
 temporibus non constitit imperator? numquidnam harum 
 urbium sacerdotes ultra mensuram sibimet antiquitus deputa 
 tam quippiam suis dignitatibus usurparunt? numquid Acacius 
 ut Iohannem qualemlibet hominem, catholicum tamen a catholicis 
 ordinatum, de Alexandria excluderet Petrumque in haeresi

 

 

 
 
 
 iam detectum atque damnatum absque sedis apostolicae consultatione 
 reciperet, aliqua synodo saltem illic habita hoc 
 audacter arripuit? ut Calendionem de Antiochia depelleret 
 haereticumque Petrum, quem ipse quoque damnauerat, absque 
 notitia sedis apostolicae rursus admitteret, aliqua synodo id 
 fecisse monstratur?

si certe de dignitate agitur ciuitatum. 
 secundae sedis et tertiae maior est dignitas sacerdotum quam 
 eius ciuitatis, quae non solum inter sedes minime numeratur 
 sed nec inter metropolitanorum iura censetur. nam quod 
 dicitis \'regiae ciuitatis\', alia potestas est regni saecularis, alia ecclesiasticarum distributio dignitatum. sicut enim quamuis 
 parua ciuitas praerogatiuam praesentis regni non minuit, sic 
 imperialis praesentia mensuram dispensationis religiosae non 
 mutat. sit clara urbs illa potestate praesentis imperii, religio 
 sub eadem tunc firma, tunc libera, tunc prouecta consistit, si potius hoc praesente propriam teneat sine ulla perturbatione 
 mensuram.

postremo si sibi de imperatoris praesentia blandiuntur 
 et inde putant Constantinopolitanae ciuitatis episcopi 
 potiorem fieri posse personam, audiant Marcianum eiusdem 
 principem ciuitatis. posteaquam pro augmento urbis ipsius 
 sacerdotis intercessor accedens contra regulas optinere nihil 
 potuit, sanctae memoriae papam Leonem summis laudibus 
 prosecutum. quod canonum regulas uiolari nulla fuerit ratione

 
 
 
 perpessus;

audiant Anatolium eiusdem sedis antistitem clerum 
 potius Constantinopolitanum quam se temptasse talia confitentem 
 atque in apostolici praesulis totum dicentem positum 
 potestate ipsumque beatum papam Leonem sedis apostolicae 
 praesulem, cuius synodus Chalcedonensis auctoritate firmata 
 est, quidquid ultra quam ab eodem pro fide et communione 
 catholica atque apostolica illic agendum constaret esse delegatum, 
 per occasionem congregationis illius praeter Nicaenos 
 canones noua uideretur actione temptatum, conpetenti refutatione 
 uacuasse

eaque nihilominus etiam sub sanctae memoriae 
 papa Simplicio legatum sedis apostolicae sanctae memoriae 
 Probum Canusinae urbis episcopum Leone principe tunc 
 petente praesente docuisse nullatenus posse temptari neque 
 his prorsus praebuisse consensum; atque ideo non ad ciuitatis 
 cuiuslibet respiciant qualitatem sed modum dispensationis 
 ecclesiasticae paterna traditione firmatum conuenienter obseruent.

Dicatur autem de Alexandrino et Antiocheno episcopis 
 certis ex causis principem magis illa, quae gesta sunt, non 
 Acacium praecepisse. sed principi Christiano decuerat suggerere 
 sacerdotem, maxime cuius familiaritate et fauore fruebatur, 
 saluam fore de eiusdem iniuria contumeliaque uindictam, 
 tantum ut ecclesiae sineret Christianus princeps regulas

 
 
 
 custodiri, quia et noua in utroque pontifice causa esset exorta 
 et nouam discussionem consequenter inquireret, et. sicut 
 semper esset effectum ac diuinae pariter leges humanaeque 
 censerent, ut sacerdotali concilio de sacerdotibus iudicia 
 prouenirent, non a saeculari uiderentur qualescumque pontifices, 
 etsi errore humanitus accedente non tamen religionem ullatenus 
 excedentes.

potestate percelli. an ad haec iusta ratione principi 
 suggerenda non erat regiae ciuitatis honore sublimis? si factus 
 erat illa regia ciuitate sublimior, tanto magis in his suggerendis 
 debuit esse constantior; si autem in his, quae pro 
 religione fuerant exserenda, extitit contemptibilis atque despectus 
 et aut segnis aut fiduciam non habens intimandi. in 
 quo per regiam ciuitatem maior effectus est? an ut per eam 
 suae praeuaricationis exereret potius tyrannidem quam causas 
 religionis legitime procuraret?

Nathan propheta palam publiceque 
 in facie regi Dauid et commissum pronuntiauit errorem 
 et ipsum conmisisse non tacuit et confessione correctum consequenter 
 absoluit. beatae memoriae Ambrosius Mediolanensis 
 sacerdos ecclesiae maiori Theodosio imperatori communionem 
 publice palamque suspendit atque ad paenitentiam redegit 
 regiam potestatem. beatae memoriae papa Leo. sicut legitur, 
 imperatorem Theodosium iuniorem Epheseno latrocinio libere 
 coarguit excedentem.

sanctae memoriae quoque papa Hilarus

 

 
 
 
 Anthemium imperatorem, cum Filotheus Macedonianus eius 
 familiaritate suffultus diuersarum conciliabula noua sectarum 
 in urbem uellet inducere, apud beatum Petrum apostolum 
 palam, ne id fieret, clara uoce constrinxit in tantum, ut non 
 ea facienda cum interpositione sacramenti idem promitteret 
 imperator.

sanctae memoriae nihilominus papa Simplicius et 
 post eum sanctae memoriae papa Felix non solum Basiliscum 
 tyrannum sed etiam imperatorem Zenonem pro isdem ipsis 
 excessibus auctoritate libera saepius increpasse noscuntur 
 flectique potuisset. nisi Constantinopolitani praesulis accenderetur 
 instinctu, qui particeps externae communionis effectus 
 necessario, in quod inciderat, iam fouebat, malens in suae 
 praeuaricationis obstinatione persistere quam curandus ad 
 salubria remeare, sicut ipse rerum probauit euentus.

ecce 
 nuper Honorico regi Uandalicae nationis uir magnus et 
 egregius sacerdos Eugenius Cartaginensis episcopus multique 
 cum eodem catholici sacerdotes constanter restitere saeuienti 
 cunctaque extrema tolerantes hodieque persecutoribus resistere 
 non omittunt. nos quoque Odouacri barbaro haeretico regnum 
 Italiae tunc tenenti, cum aliqua non facienda praeciperet, deo 
 praestante nullatenus paruisse manifestum est.

hic autem uir 
 bonus Acacius et sacerdos eximius in tantum se et suggerere 
 potuisse monstrauit et noluisse deprompsit, immo fauisse

 
 
 
 patefecit, ut et imperator cuncta se ex eius gessisse consilio 
 non taceret et ipse imperatorem magnis praeconiis eleuaret 
 ista facientem seseque proderet his agendis rebus fuisse 
 participem.

Sed esto, Calendion imperatoris nomen abstulerit, Iohannes 
 principi mentitus fuisse iactetur: quae tamen cum nouae 
 essent causae, noua debuit ecclesiastica prouenire discussio. 
 an qui in hominem imperatorem peccasse dicebantur, nulla 
 interueniente synodo deici debuerunt et in deum, qui summus 
 et uerus est imperator, Acacium delinquentem sinceramque 
 communionem diuini sacramenti studentem miscere cum perfidis 
 secundum synodum, qua haec est damnata perfidia. non 
 oportebat expelli?

quid de innumeris per totum Orientem 
 catholicis sacerdotibus propria sede depulsis et indubitanter 
 haereticis intromissis? nouae certe erant causae et his consequenter 
 noua synodus debebatur. cur tunc non uenit in 
 mentem, ut in talibus causis peteretur a principe saltem 
 qualiscumque synodus celebranda, ut quocumque uel colorato 
 iudicio traditionis ecclesiasticae passim pontifices uiderentur 
 exclusi, non solum quarumcumque urbium sacerdotes, sed 
 metropolitani incunctanter antistites?

his omnibus cum non 
 restitit suggestione qua potuit, consensit Acacius communicando 
 cunctis, qui in catholicorum locum haeretici fuerant subrogati. 
 apostolus autem dicit non solum qui faciunt sed et qui 
 consentiunt facientibus reos indubitanter adscribi. an haec 
 licuit saeculari potestati et actis talibus Acacio consentienti

 

 
 
 
 absque ulla synodo, quam ipsa rerum nouitas exigebat, absque 
 sedis apostolicae consultatione perficere et sedi apostolicae 
 non licuit secundum tenorem synodi Calcedonensis in ueteri 
 utique causa et ueteri constituto iusta definitione damnata 
 inimicis synodi Calchedonensis Acacium conmunicantem a sua 
 conmunione depellere?

Sed inquiunt: Acacius principi obuiare non potuit. cur 
 Basilisco, quia uoluit, obuiauit? cur ipsi Zenoni, ne palam 
 Petro Antiocheno, quamuis latenter hoc fecerit, communicare 
 uideretur, non commodauit adsensum? ecce resultanti non 
 institit imperator, ecce uim nolenti non intulit, ecce refugienti 
 contagia manifesta concessit.

postremo cur tanto tempore, cum 
 ista gererentur uel gerenda cognosceret, non ad sedem apostolicam. 
 a qua sibi curam illarum regionum nouerat delegatam, 
 referre maturauit sed prius laudator factus est ipse 
 gestorum quam uel praemoneret talia esse temptanda uel, ne 
 temptarentur, obsisteret, sicut sub Basilisco iam fecerat? cur 
 illis ceteris communicare consensit, qui depulsis catholicis 
 sacerdotibus indubitanter haeretici singulis urbibus fuerant 
 substituti? postremo si ille defuit suis partibus et quae 
 sacerdoti catholico competerent agere fastidiuit, ideo sedes 
 apostolica, quod ad eam pertinebat, uel potuit uel debuit 
 praeterire?

Quolibet igitur modo haereticorum complicem refutauit et 

 
 
 
 consortem communionis externae a sua communione dimouit 
 nec opus fuit noua synodo. cum ueteris constituti sufficienter 
 hoc forma praescriberet, nec opus fuit ut haec facienda Orientis 
 episcopis intimaret, quos et expulsione catholicorum, quae 
 agebantur in causa fidei, non ignorasse manifestum est et 
 communicando haereticis subrogatis facto tali consensisse.

non 
 dubium est etiam, cum externae communionis effectis nec 
 potuisse nec debuisse sedis apostolicae scita tractari. ecce 
 agnouerunt in eorum professione, qui constantissime perdurarunt, 
 quid fidei communionique catholicae deberetur. ecce 
 agnouerunt, quemadmodum a talibus recedendo, immo talibus 
 contraria moliendo, a fide et communione catholica deuiarit 
 Acacius seque pariter cum eodem errori subdiderint.

ecce 
 agnouerunt, quam iustis ex causis pro fide et communione 
 catholica atque apostolica, cui et illi qui in ea perstiterant 
 congruebant et hi qui perstantibus obuiabant ab eadem docebantur 
 alieni, sedis apostolicae auctoritate sit remotus Acacius 
 (ad cuius praecipue uocatus examen uel uenire uel mittere 
 non curauit, ut se de his omnibus, si confidebat, absolueret) 
 eiusque pariter quicumque complices extiterunt, atque ab illa 
 merito cum his communione discretus, a qua se ipse primum 
 cum- suis consortibus catholicis pontificibus discrepando

 
 
 
 cognoscitur separasse, iureque sententiam ille damnationis excepit 
 ceteris consortibus promulgandam, qui solus pro omnibus suis 
 consortibus in communionem\'se recidisse perfidiae ad apostolicam 
 sedem missis litteris est professus.

cui Acacio si conmunicauerant 
 Orientales episcopi antequam huc referret. pari 
 utique reatu sine dubio probabantur inuolui iureque per illum 
 transgressionis sententiam susceperunt tamquam facti cum 
 eodem communionis externae. qui utique non consuli tamquam 
 nostrae communionis homines iam deberent sed tamquam in 
 contrario positi consortio refutari; si uero non communicauerant 
 antequam Acacius huc referret, et communicantem 
 notare debuerant et ipsi de eodem potius huc referre atque 
 apostolicae sedis uigore perculsum merito comprobare cumque 
 ea sede apostolica tantisque illis catholicis pontificibus magis 
 tenere concordiam.

sed quia ab illorum societate desciuerant 
 et eorum successoribus communicare delegerant, ideo cum sede 
 apostolica minime congruebant: quia in sortem reciderant 
 praeuaricatoris Acacii et illius se sine dubio peruidebant 
 sententia consequenter adstringi, ob hoc eum uideri nolebant 
 esse damnatum, quia se cognoscebant in eadem praeuaricatione 
 damnatos, in qua hodieque manere persistunt.

sed sicut 

 
 
 
 hi simili conditione constricti complicem suum non possunt 
 iudicare non iure damnatum neque rei reum possunt conpetenter 
 absoluere, sic illo iuste praeuaricatore damnato ipsi 
 quoque pari iacent damnatione prostrati neque nisi resipiscentes 
 inde poterunt prorsus absolui, quia sicut per unum scribentem 
 eorum omnium uulgata transgressio est, qui in eandem perfidiae 
 reciderant actionem, sic in uno eodemque, qui pro 
 omnibus scripserat uel scribendo omnium prodiderat uoluntates, 
 transgressione punita pariter quoque cum eodem uel in eodem 
 est complicum transgressio punita cunctorum.

quae tamen 
 sententia in Acacium destinata etsi nomine tantummodo 
 praesulis apostolici, cuius erat utique potestatis, legitime 
 probatur esse deprompta, praecipue cum secrete dirigenda 
 uideretur, ne custodiis ubique praetentis dispositio salutaris 
 quibuslibet difficultatibus impedita necessarium habere non 
 posset effectum, tamen, quia orthodoxis ubique deiectis et 
 haereticis tantummodo eorumque consortibus iam relictis in 
 Oriente catholici pontifices aut residui omnino non essent aut 
 nullam gererent libertatem, plurimorum in Italia catholicorum 
 congregatio sacerdotum rationabiliter in Acacium sententiam

 
 
 
 cognouit fuisse prolatam.

quae congregatio facta pontificum 
 non contra Calcedonensem, non tamquam noua synodus contra 
 ueterem primamque conuenit sed potius secundum tenorem 
 ueteris constituti particeps apostolicae exsecutionis effecta est, 
 ut satis appareat ecclesiam catholicam sedemque apostolicam, 
 quia alibi iam omnino non posset, ubi potuit et cum quibus 
 potuit nihil penitus omisisse, quod ad fraternum pertineret, 
 pro intemerata fide et sincera conmunione tractatum.

Quae cum uniuersa nouerint qui uidentur orientalibus 
 ecclesiis nunc praeesse, propterea Christianam reparari legitima 
 curatione refugiunt unitatem, quia occasionem dissensionis 
 huius suis ambitionibus suffragantem deponere iam recusant, 
 qua sine auctoritate sedis apostolicae omnium ecclesiarum 
 passim iura confundant, magis eligentes in errore persistere 
 quam praesumptionum suarum perdere facultatem, plus usurpationum 
 suarum licentiam diligentes quam diuini iudicii 
 tenentes corde respectum. in quo necesse est, uelint nolint.

tam de fidei communionisque catholicae atque apostolicae 
 sinceritate neglecta quam de paternis canonibus euidenter 
 inruptis recipiant quod merentur, nisi, dum hic tempus 
 admittit, haec damnationis aeternae pericula correctis mentibus 
 studeant declinare, ut possint non tales permanere, quibus 
 insolubilis est lata sententia, sed a talibus recedentes ab 
 eadem sententia non teneri. quae sicut in errore durantibus 
 numquam soluenda praefixa est. sic ab his erit aliena, qui 
 extiterint puniendae prauitatis inmunes.

Haec uero ad instructionem uestrae dilectionis satis abundeque 
 sufficere iudicamus, quamuis eadem latius, si dominus 
 concesserit facultatem, studeamus exponere, quatenus et 
 fidelium quisque cognoscat nihil apostolicam sedem, quod 
 absit. praepropere censuisse et non habere, quod iuste possit 
 opponere, peruersa doceatur improbitas.

recte autem faciet 
 uestra dilectio, ut ista quae scribimus pariter et catholicis et 
 contraria sapientibus innotescant, quo et sanis necessaria 
 firmitas et male sanis conpetens medicina praebeatur. Dat. 
 Kal. Febr. < post > cons. Uiatoris u. c.

DILECTISSIMO FRATRI HONORIO GELASIUS. Miramur dilectionem 
 tuam fuisse miratam curam sedis apostolicae, quae more 
 maiorum cunctis per mundum debetur ecclesiis, pro uestrae 
 quoque regionis fide fuisse sollicitam, cumque ad eam perlatum 
 esset, quod quidam per Dalmatias integritatem catholicam 
 uitiare niterentur et diuinis humanisque legibus ante damnatum

 

 
 
 
 Pelagianae pestilentiae denuo uirus inferre, non putauerimus 
 ullatenus differendum, quominus haec diligentius inquirentes 
 aut, si fortasse subrepserant. de proximo sanarentur aut anxietatem 
 nostram, si falsa probarentur iactata, releuarent, 
 aestimantes melius nos uideri impatientius talia uestigare 
 uoluisse quam crescere dissimulando perniciem:

neque enim 
 uel silentio premere causas huiusmodi uel differendo fouere 
 deberemus, cum dicente magistro gentium sollicitudine 
 non pigri atque iterum qui praeest in sollicitudine 
 reos procul dubio nos, nisi continuo quaereremus, etiamsi 
 inaniter essent uulgata, conuincerent, nec interesset, per quos 
 ad aures nostras\' eadem peruenissent. dum <quibuscumque 
 quo>modolibet ista referentibus. postquam nostram conscientiam 
 penetrarant, in his ueraciter indagandis pastorales excubias 
 esse non oportuerit neglegentes, quatenus uel e uestigio 
 posset lupis inhiantibus obuiari uel nullis existentibus 
 feris ouium custodia secura persisteret.

ab his, qui essent 
 Chloes, Corinthiorum se dissensiones agnouisse testatur apostolus 
 confestimque scribere non omittit, ut uel nascentibus 
 iurgiis pius medicator occurreret uel de eorum comperta mox 
 incolumitate gauderet. quod nos quoque litteris, quae super 
 hac parte directae sunt, indicasse reminiscimur, ut scilicet 
 aut inrepentibus obsisteremus insaniis aut, si nihil horum 
 penitus accidisset, de catholicae ueritatis integritate laetaremur.

quapropter non solum dilectio tua nostra non debet uigilantia 
 permoueri sed praesentis adloquii salutatione percepta nobiscum

 

 
 
 
 potius industriam propriae sociare sollertiae, quatenus uel, si 
 temptata sunt talia, protinus corrigantur, uel, ue qualibet 
 obreptione temptentur, attentius praecauendo subintrare non 
 ualeant. de quibus autem hi, quos tua caritas destinauit. 
 plenius instrui uoluerint, sequentes tituli cum suis responsionibus 
 intimabunt.

et quoniam se his adquiescere praefati 
 eatenus sunt professi, ut eadem se et primitus tenuisse 
 firmarent sed a nonnullis in quaestionem uocata uellent manifestius 
 expediri, studuimus, quantum inter occupationes fieri 
 potuit, quae nos minime respirare patiuntur, largiente domino 
 sequentes paterna uestigia, quae de talibus accepimus, non 
 silere. quam regulam sobrie sentiendi quisquis fideli corde 
 sectatur, inter orthodoxos merito debeat aestimari; quisquis 
 uero putauerit abnuendam, ab apostolicis sese non ambigat 
 exulare doctrinis.

certe si quid est, quod ualeat animum permouere, 
 fraternitas tua consulere fiducialiter non omittat, ut 
 domini gratia ministrante totius discutiat obscuritatis ambiguum 
 fraterna conlatio.

De Pelagianis quidem sensibus blasphemiisque sacrilegis et 
 apud maiores nostros tam diuinis quam humanis legibus iusta 
 discussione damnatis nimis est copiosa materia, quia et 
 illorum est multiplex perniciosa peruersitas eoque nocentior, 
 quo uerisimilitudinis colore subtilior, quam de ipsius humani 
 generis principe prauo funestoque commento non rite

 

 
 
 
 conceptam rerum consequentium mendaciis texuerunt (necesse est 
 enim, ut qui a principio deuiarit, ab integro tramite uagus 
 ubique progrediens, quanto se currere fortius putet. tanto 
 plus erret), et in his, ut competit, refutandis disputatio prolixa 
 debeat adhiberi, quoniam quidem perfectae medicinae 
 mos est originem uel intellegere prius uel reserare morborum 
 eisque patefactis medellam conficere congruentem.

quae cuncta, 
 si dominus uitam facultatemque tribuerit, in quantum caelesti 
 rore uegetati ualebimus, alias molibimur explicare: nunc 
 autem hunc articulum, qui quosdam mouere perhibetur, sufficienter 
 interim duximus explicandum, ut eodem conuenienter 
 inspecto, quid in ceteris cauere iam debeant, domino deo nostro 
 praestante perpendant.

Aestimant igitur quidam in hac uita hac posse quemquam 
 perfectione consistere, ut nullis prorsus fragilitatis humanae 
 pulsetur affectibus nec corporeis exagitetur inlecebris. quod 
 quisque si propriis uiribus suaeque proposito uoluntatis existimat 
 adipisci, semet ipsum seducit et ueritas in eo non est; 
 nam si in ipsis primis hominibus, dum sua nimium felicitate 
 confidunt et tantam dei gratiam in uacuum recipientes, non 
 orando (quod utique nusquam fecisse referuntur) nec de 
 perceptis gratias referendo nec, ut eadem intemerata durarent, 
 suppliciter implorando, incolomes constare nequiuerunt, quanto 
 magis post praeuaricationis ruinam, quam mala sui confidentia 
 creatorem nullatenus inquirendo letaliter inciderunt, absque 
 diuino munere suis uiribus uel aegri perstare non possunt, 
 sine quo nec integri persistere ualuerunt?

sin uero quisquam 
 non possibilitate facultatis humanae sed per unam gratiam

 

 

 .

 
 
 
 hoc asserat in hac uita de quibuslibet sanctis posse conferri, 
 bene quidem facit de dono dei, < cui> cuncta possibilia sunt, 
 talia confidenter opinari et sperare fideliter, sed utrum aliqui 
 tales extiterint, qui usque ad hanc perfectionem uitae praesentis 
 accederent, sicut nusquam euidenter astruitur, sic nos 
 facile uel firmare uel impugnare non conuenit magisque 
 sobrium est ex ipsorum uocibus prophetarum apostolorumque 
 sanctorum, quatenus huius uitae profectum metiri debeamus, 
 agnoscere, quibus utique in hoc mundo, quantum ad sanctae 
 uitae pertinet institutum, nihil excellentius uel fuisse uel esse 
 manifestum est.

qui etiamsi copiosiore dei munere uel raris 
 omnino uel minimis humanae conditionis passionibus impetiti 
 sunt et afluentiore dei gratia mortalitatis uitia facile superarunt, 
 non usque adeo tamen expertes eorum se fuisse testantur, 
 ut scilicet illius <im )maculati agni sit proprium nullum prorsus 
 habuisse peccatum nec non soli uideatur esse deputandum, si 
 alius quilibet sanctus expers delicti fuisse credatur. contenti 
 simus ergo professione sanctorum et quid de se ipsi magis 
 pronuntient audiamus quam, quid uel temere cogitandum sit 
 uel nostris opinionibus uentilandum, sine certa auctoritate 
 sectemur.

cur autem, cum deus omnipotens post mysterium 
 reparationis humanae etiam id homini conferre potuerit, ut ab 
 omnibus omnino uitiis esset inmunis, maluerit fideles suos 
 saluos fieri et expectare perfectae beatitudinis firmitatem, ut 
 quod sperando desideramus, rebus possimus adipisci, censueritque 
 nunc perficere in infirmitate uirtutem quam remotis 
 infirmitatibus humanam conditionem nulla sinere languoris 
 exagitatione pulsari: quantum dominus ministrarit, ut conpetit,

 

 
 
 
 disseretur.

< scIiptur) arum testificationibus, contra quarum tenorem 
 nihil est temere profitendum, super his sensibus erudiri 
 constat in ipso primo homine Christum et ecclesiam figuratam 
 beato Paulo apostolo nos docente, cum de foedere sancti coniugii 
 loqueretur sacramentum hoc inquiens magnum est: 
 ego autem dico in Christo et in ecclesia. itaque iam 
 inde, sanctorum quisque processit, in huius sacramenti 
 figuratione censetus est et hoc mysterium omnes sancti ab 
 Abel suis sacrificiis actionibusque gesserunt.

in Christo ergo 
 et in ecclesia, in qua utique generaliter praecondita est 
 remissio peccatorum, fideles quique deo sanctique uixerunt et 
 usque ad legis tempora per Moysen datae certis sunt sacrificiis 
 in huius mysterii uirtute purgati. quapropter si eguerunt 
 omnes mysticis immolationibus incessabiliter expiari, non 
 dubium est uitiis humanae conditionis fuisse pulsatos, a 
 quibus eos per illa remedia futuri sacramenti necessarium 
 esset incessanter absolui. iam uero legis tempore neminem 
 fuisse sanctorum, qui non hostiam obtulerit pro peccato, 
 lectio ueneranda testatur in tantum, ut etiam pontifices sic 
 apud deum causas agerent populi tunc fidelis, ut ipsi quoque 
 pro suis delictis hostias immolarent, passimque uniuersi 
 prophetae proclament peccatis suis ueniam postulantes.

inde 
 est, quod sanctus Iob dicit: nemo mundus a sorde, nec 
 infans, cuius est unius diei uita super terram, 
 idemque alibi: astra non sunt munda in conspectu 
 tuo. prophetae quoque Dauid de generalitate sanctorum certa 
 definitio prolata cognoscitur, qua ait: ne intres in

 

 

 
 
 
 iudicium cum seruo tuo, quoniam <non> iustificabitur 
 in conspectu tuo omnis uiuens; ubi utique neminem 
 prorsus hominum discreuisse perspicitur, sicut idem planius 
 hoc ipsum loquens manifestiusque declarat: dixi \'pronuntiabo 
 aduersum me iniustitiam meam domino\' et 
 tu remisisti impietatem cordis mei. pro hac orabit 
 ad te omnis sanctus in tempore oportuno, qui 
 utique t non poterat non solum sub lege sanctos esse sed 
 in futura dei gratia eminentioris propositi post futuros; unde 
 quod ait in tempore opportuno, non sine rerum uenturarum 
 cognitione subiunxit. et in oratione sua sapientissimus 
 Salomon: non est homo, qui non peccauit, et item ipse: 
 quis gloriabitur castum se habere corautmundum

se esse a peccato sed ne putentur illorum temporum 
 sancti ab hac impassibilitate forsitan excipiendi, quoniam 
 <non> concessis a deo coniugibus utebantur (quamuis et 
 beatus Helias passibilis fuisse memoretur, quemadmodum 
 consequentia declarabunt, et sanctus propheta Danihel non 
 solum pro populi sed etiam pro suis peccatis perhibeatur 
 orasse, sicut ipse dicit: cum orarem et confiterer 
 peccata mea et peccata populi mei domino deo 
 meo), tandem ueniamus ad beatos apostolos et dicat beatus 
 ille Iacobus, qui cum omnes utique iusti essent apostoli, 
 proprie atque speciatim iusti uiri praerogatiuam legitur adsecutus: 
 beatus uir, qui suffert temptationem, quia 
 cum probatus fuerit, accipiet coronam uitae, 
 quam repromisit deus diligentibus se, et item post

 

 
 
 
 paululum: unusquisque autem temptatur a concupiscentia 
 sua abstractus et inlectus; dein concupiscentia 
 cum conceperit, parit peccatum, peccatum 
 uero cum consummatum fuerit generat 
 mortem, et item idem: in multis enim offendimus 
 omnes, idemque secutus adiunxit: et Helias homo erat 
 similis nobis passibilis.

dicat beatus Petrus apostolus: 
 carissimi, rogo, ut quasi incolae et aduenae 
 abstineatis uos a corporalibus uoluptatibus, quae 
 militant aduersum animam. et item: nolite mirari 
 ad feruorem, qui ad temptationem uobis fit, quasi 
 noui aliquid uobis contingat; item postea: sobrii 
 estote <et> uigilate, quia aduersarius uester 
 diabolus quasi leo fremens cricuit quaerens, quem 
 deuoret; cui resistite in fide scientes easdem 
 passiones in omni, quae est in mundo, fraternitate 
 uestra fieri, a qua fraternitate nimirum se ipsi fidelium 
 saepe cunctorum fratres adnuntiant nec suam probantur 
 discreuisse personam.

dicat beatus Iohannes euangelista, ille 
 qui in pectore discubuit saluatoris: si dixerimus, quia 
 peccatum non habemus, nosmet ipsos seducimus, 
 quia ueritas in nobis non est; quod si confessi 
 fuerimus delicta nostra, fidelis est et iustus, qui 
 dimittat nobis peccata et mundet nos ab omni 
 iniquitate; item: quod si dixerimus, quia non peccauimus, 
 mendacem faciemus eum et uerbum eius 
 non erit in nobis. dicat idem: haec scribo nobis, ut 
 non peccetis; sed si quis peccauerit, aduocatum

 

 
 
 
 habemus apud patrem iustum, et ipse propitiatio 
 peccatorum nostrorum, non tantum nostrorum 
 sed et totius mundi; item ipse: omne, quod in mundo 
 est, concupiscentia carnis est et concupiscentia 
 oculorum et ambitio saeculi, quae non est a patre 
 sed ex mundo est; et mundus transit et concupiscentia 
 eius, qui autem fecerit uoluntatem domini, 
 manet in aeternum.

ueniat minimus apostolorum sed 
 uas electionis dei, ueniat magister gentium Paulus, praedicator 
 diuinae gratiae singularis et mysterii caelestis copiosus 
 expositor, ille qui uerba ineffabilia, siue in corpore siue extra 
 corpus nesciens, in tertium caelum leuatus audiuit, qui tanta 
 gratia redundauit, ut cum omnium esset postremus, plus 
 omnibus laboraret, et quid non solum fidelibus insinuet super 
 hac parte sentire sed etiam quid de se ipso pronuntiet, 
 liberae ueritatis doctor adnuntiet. et quoniam longum est 
 cuncta, quae ad hanc causam pertinent, dicta reuoluere, 
 ponantur pauca de multis, ex quibus nobis sufficientissime 
 demonstretur magis nos cum Paulo debere infirmari, ut 
 habitet Christus in nobis, quam quolibet aliter sentiente quam 
 Paulus fortes uideri et iam uelut, quod absit, Christi remediis 
 non egere.

ait ergo: scio enim, quia non habitat in 
 me, hoc est in carne mea, bonum; nam uelle adiacet 
 mihi, perficere autem bonum non inuenio. non 
 enim quod uolo bonum, hoc facio, sed quod nolo 
 malum, hoc ago; si autem, quod nolo, illud facio, 
 non ego operor illud, sed quod habitat in me

 

 
 
 
 peccatum. item: condelector enim legi dei secundum 
 interiorem hominem, uideo autem aliam 
 legem in membris meis repugnantem legi mentis 
 meae ac captiuum me ducentem in lege peccati, 
 quae est in membris meis. miser ego homo, quis 
 me liberabit de corpore mortis huius? gratia dei 
 per Iesum Christum dominum nostrum.

quare se 
 igitur miserum hominem appellat, quare se gaudet per Christi 
 gratiam de mortis corpore liberari, si nullis affectibus humanae 
 miseriae pulsabatur, si nullis infestabatur, ex quibus liberaretur, 
 incursibus? item idem: caro concupiscit aduersus 
 spiritum et spiritus aduersus carnem; haec enim 
 inuicem aduersantur sibi, ut non, quae uultis, 
 illa faciatis; non enim, quae uult, spiritus perficit, ne de 
 perfectione superbiat. et item: non perficit caro, quae 
 uult, ut sic humanae conditionis admoneat, ne tamen usquequaque 
 propositum fidele demergat.

Ac ne forsitan, ut solent quidam uanis opinionibus arbitrari, 
 quod haec beatus apostolus Paulus sub alterius nescio cuius 
 persona pronuntiet quam de se ipso fateatur, quamuis nihil 
 illic tale ualeat prorsus ostendi atque cum ait: miser ego 
 homo, quis me liberabit de corpore mortis? gratia 
 dei per Iesum Christum, tam gentilis quam Iudaei 
 remota probetur esse persona, audiamus tamen hunc alibi 
 quasi sese manu propria designantem ac semet ipsum specialiter 
 indicantem: ego ipse mente seruio legi dei, carne

 

 
 
 
 autem legi peccati, et item de se ipso: castigo corpus 
 meum et seruituti redigo, ne, qui aliis praedico, 
 ipse reprobus efficiar. quis igitur non aduertat, quid 
 interesse potuerit, quod membra sua castigando refrenaret, 
 ne reprobus existeret, si nullis talibus stimuliš pulsaretur, 
 quos neglegendo et non corporis sui castigatione subigendo 
 reprobus esse potuisset?

Quapropter cum haec et apostoli de semet ipsis professi 
 fuisse monstrentur, — qui etiamsi ista minime prodidissent, 
 procul dubio tamen omnes orationem dominicam et necessario 
 praedicarent et ueraci corde proferrent, qua cotidie 
 supplicantes dimitti sibi sua debita postularent et, ne in 
 temptationem inducerentur, orasse et, ut a malo liberarentur, 
 suppliciter implorasse doceantur.

propter quod etiam beatus 
 Iohannes apostolus, quod supra iam dictum est, intellegitur 
 edidisse dicens: si dixerimus nos peccatum non habere, 
 mendacem faciemus eum, Christum scilicet, qui hanc 
 orandi formam suis discipulis non dedisset, in qua uel cotidianis 
 debitis relaxatio proueniret et, in temptationem < ne > 
 reciderent, implorarent uel, ut a malo liberarentur, exposcerent, 
 si nihil esset omnino, quo aut debitum praegrauaret 
 minime relaxatum aut temptatio posset inferri peccati, aut 
 nullum, a quo liberarentur, malum prorsus existeret.

sic 
 autem quosdam mouet subripiens inlusio dormientium, quasi 
 non grauior aestimata sit concupiscentia uigilantum. quamuis 
 enim et insolentia corporalis frequentius refrenanda sit 
 uel castigatione ieiunii uel ciborum frugalitate sumptorum, 
 ne materia praebeatur humanis sensibus fantasticae uoluptatis

 

 
 
 
 imaginatione fallendis, uel magnis hoc de miseratione diuina 
 sit precibus implorandum, ut ab inlecebrosis uisionibus sopitae 
 mentes reddantur immunes: tamen, siue haec incontinenter 
 agentibus siue uiuentibus \'continenter eueniant, certe, si quis 
 est, minor reatus est nescientum quam carnalis operis appetitu 
 palam aperteque cupientium. denique licet non paruo dei 
 munere potiatur. quisquis aut nullis talibus, si fieri potest, 
 aut perraris pulsatur insidiis, nusquam legimus in culpam 
 uocari fantasmata somniorum.

sed plane ipsius domini uoce 
 non ignoramus esse depromptum, quod quisque mulierem 
 uiderit ad concupiscendum, eandem sit in suo corde moechatus, 
 ubi consequenter reatum subesse non dubium est ideoque 
 tam iugi supplicatione quam elemosinis ceterisque bonis 
 actionibus expiandum est. non enim uacat, quod dictum est, 
 omnia per elemosinam posse mundari, cum ait dominus, dum 
 de internis externisque figuraliter purificationibus loqueretur: 
 uerumtamen quod superest, date elemosinam et 
 ecce omnia munda sunt uobis, sed etiam illud, quod 
 caritas cooperiat multitudinem peccatorum, ut 
 scilicet quicquid insinceritate corporis et mentis adtrahitur, 
 rationalis pietatis opere deleatur.

de beatis autem, sicut supra 
 iam diximus, apostolis tantum debemus nosse, quae ipsi de 
 sua conuersatione sentiri propriis uocibus ediderunt; quae 
 uero tacita sunt ab eis, nulla nobis relinquetur licentia perscrutandi.

Sed iam diligentius uestigemus, cur nec post reparationem 
 quoque generis humani renouationemque naturae, quae fit per 
 baptismatis sacramentum, non solum haec uitia sublata non 
 fuerint sed ipsos etiam in magnae continentiae proposito

 

 
 
 
 constitutos siue minus seu amplius, prout quisque gratia 
 diuina dispensante profecerit, tamen infestare non desinant, 
 cur relicta sint, contra quae mens religiosa pugnaret, et licet 
 iam saluati per fidem spem redemptionis acceperint, 
 adhuc tamen expectetur, sicut ait apostolus, redemptio 
 corporis nostri et. cum mysteriis caelestibus iam renatis 
 pignus sit adoptionis ingenitum, perficienda deinceps sustine-

atur adoptio, ut scilicet deficientibus isdem uitiis, contra quae 
 nobis in hoc tempore continua dimicatio est, ab hac necessitate 
 liberati, quod fide suscepimus, quod spe proposita sustinuimus, 
 ipsarum rerum desideratis affectibus adsequamur, quatenus 
 hac incursionum peste prorsus exuti tranquilla semper sanctificatione 
 uiuamus, quod in illa futura beatitudine promittitur 
 esse complendum, cum, sicut ait apostolus, corruptibile 
 hoc induerit incorruptionem et mortale hoc induerit 
 inmortalitatem atque animale corpus spiritalem 
 sumpserit dignitatem.

igitur dubium non est superbiam super 
 omne esse peccatum, quippe de qua scriptum est: initium 
 omnis peccati superbia. quod tantum malum est, ut 
 singula praue facta in hoc ipso, quia praua sunt, censeantur 
 esse damnanda solaque sit superbia, quae et in bene factis 
 periculosa doceatur. haec est, quae non tantum animal 
 rationale in terris positum constare non siuit sed angelicam 
 quoque deiecit infesta naturam.

nam cum deus omnipotens, 
 qui fecit omnia bona ualde, cuncta suis modis et congruis 
 ordinibus instituta condiderit eaque propriis concesserit uel 
 manere uel proficere posse mensuris, hic rationabili creaturae 
 subrepsit affectus, qui per id, quod decentius facta consisteret, 
 plus ei de propria dignitate confidere quam, sicut modus eius

 

 
 
 
 poscebat, de ipso conlatore dignitatis ingessit atque ita aliter 
 adpetendo sui culminis firmitatem, quam conpetens eius et 
 decens norma requireret, fecit eam praeter ordinem naturalem 
 cupiendo fastigium meriti potioris erumpere.

qui excessus 
 utique sicut reatum intulit excedenti, sic usam conditoris, 
 contra cuius ordinem tendebatur, offendit et, dum ab eo tenore 
 cessatur, quo solo proficeretur ad summi boni perenne consortium, 
 consequenter, qui ad eius stabilem participationem 
 peruenire non posset, defectus accessit, sicut creaturae 
 rationalis usibus congruebat. nam angelos ad profectum 
 conditos promerendae stabilitatis aeternae illa res indicat, 
 quoniam si sic facti essent, ut ulterius nihil egerent, nulla 
 pars eorum ullum potuisset habere defectum. non enim in 
 eis diuersam naturam fuisse dicendum est, ne ille, qui propria 
 uoluntate prolapsus est, angelus excusetur, si hoc illi non 
 suae proteruitatis ingessit arbitrium sed necessitas inditae 
 conditionis imposuisse uideatur.

unde ergo beati et sublimes 
 angeli de perceptis grati piae deuotionis officio et non se 
 ipsos sed potius ipsis praeferendo conuenienter auctorem ad 
 eius perpetuitatem proficere prouehique meruerunt, inde isti, 
 qui reprobi sunt, de perceptis consequenter ingrati debitumque 
 dissimulantes obsequium seque ipsos magis quam, qui tantae\' 
 dignitatis substantiam condiderat, praeferre molientes et 
 delectatione suae creationis inlecti a creatoris honore cessando, 
 quanto arroganter elati, tanto aeternitatis rectitudinem per 
 inreuerentiam non sequendo ab eius pariter et dignatione et 
 participatione retracti sunt et ab eo, quod sempiternum est, 
 recedentes in id, quod semper deficit, sunt reducti.

quod 
 praestante deo nostro plenius alias confidimus exsequendum; 
 nunc interim, quantum praesenti negotio sufficit. haec illa 
 causa est, hoc illud malum, per quod etiam sine uitio corporali 
 quadam spiritali fornicatione motus angelus a diuina, qua

 
 
 
 inlustrabatur, gratia et participatione delapsus est eoque modo 
 degener factus ac de caelesti sede pro hac sui decoloratione 
 seclusus secundae conditionis imaginem dei per inuidiam 
 flammatus euertit, isdem motibus adgrediens in securitate 
 degentem, quibus de summis ad ima male confisus ipse 
 deciderat. hinc illa felicitas paradisi primis hominibus constare 
 non potuit, hinc illa primae conditionis integritas, dum ita de 
 se fidit, tamquam ipso, qui condiderat, non egeret, nec de 
 perceptis agit gratias, quod nusquam fecisse memoratur, nec 
 de conseruandis, quae sumpserat, poscit auxilium nec ad eum 
 etiam pulsata temptatoris accessu deuota concurrit et consulit 
 suaeque se credit inter prospera uoluntati, facile sine praesidio 
 creatoris patuit deceptoris insidiis et in praeuaricationem 
 tractata consequenter inliciti conditionem praefixae mortis 
 inuenit meritoque est conpetenti subiecta uindictae, quoniam 
 nec de bonis fuerat deuota retinendis nec malum praecauerat 
 ante praedictum, dum per maioris ambitum potestatis deum 
 se scilicet fore praesumens foueas hostilis persuasionis incurrit, 
 et quae, si suo ordine mansisset grata factori, perpetuum 
 summae commercium deitatis potuisset adprehendere, conpetenter 
 sine debito summae diuinitati officio captiosa promissione 
 frustrata ad diuinitatem non potuit peruenire.

sic ergo 
 sine illius principalis ac summae rationis affectu, quae in 
 bonis semper retinendis contrariisque refutandis intemerata 
 persistit, ad cuius utique similitudinem rationale fuerat animal 
 institutum, ut eam pro suo modulo congruis actionibus 
 imitando ipsiusque seruando reuerentiam subsequendoque 
 gratiam, ut uere similitudo eius et imago permaneret, obtinere 
 potuisset fieretque diuinae rationis tamquam suae parentis et 
 auctoris digna consortio et per hoc nihilominus utpote particeps

 
 
 
 aeternitatis aeterna constaret: dum sua, qua creata fuerat, 
 dignitate confidit sibique se putat in eo, quod erat facta, 
 sufficere nec subdita ueneratur deuotione factorem, et ab illius 
 participatione discessit et in se ipsa sine illo, in quo habebat 
 subsistere posse, non constitit atque ita ordinem legitimae 
 rationabilitatis excedens in inrationabilitatis abruptum per 
 uerisimilitudinem ratio< ci >nationis, qua deum se fieri credebat, 
 abducta est et illius priuatione, quae sempiterna uita est, in 
 istam recidit, quae sine fonte uitae uitam perpetuam retinere 
 non posset.

quamuis ergo pro his transgressionibus digna 
 fuerit ultione, iustus tamen arbiter deus sic istam creaturam 
 propositae legis aequitate corripuit et, quae diuinum sequi 
 tramitem inter felicia fastidiuit, sibimet ipsam merita lance 
 dimisit, ut tamen, quia et decepta fuerat creaturae potioris 
 incursu (illius scilicet, quae fremebat illo terrenam proficere 
 posse substantiam, unde spiritalis ipsa deciderat, et tamquam 
 solatium capere cupiebat de alterius ruina creaturae, uel ut 
 non solum se culpandam ex alterius quoque transgressione 
 praetenderet sed lapsum suum in creatoris referret opificium, 
 cuius et aliud opus constare ueluti minime potuisset), ineffabili 
 circumuentae pietate consuleret, utramque uero creaturam 
 recte conditam hac ratione monstraret, quia et degeneres 
 angeli per sanctorum angelorum beatitudinem confutantur — 
 quod isdem modis, quibus illi

(hoc est debitae pietatis officio 
 creatoremque suum debita praedicatione laudando) per dignationis 
 eius augmenta profectumque reuerentiae conpetentis 
 participationem boni parentis stabilitatemque perpetuam sempiternae 
 gloriae sunt adepti, sic isti quoque, si eodem tenore 
 niterentur, ad similem beatitudinem uenire potuissent, nisi 
 desides a sui laude factoris et conpetentem reuerentiam non

 
 
 
 sequentes ab eius retracti participationis affectu propriae 
 nequiuissent incrementa perfectionemque sumere dignitatis, 
 dum suae institutionis claritate detenti ulterius se nihil egere 
 ac sibi se sufficere posse praesumunt, perque se ipsos optinere 
 fidentes, quicquid per solam gratiam potuissent conditoris 
 adipisci, quod in suae prorsus conditione mutabilitatis habere 
 non poterant —;

homo quoque de se ipso manifestis indiciis 
 reuincatur in tantum rite factus, ut qui per diuinam gratiam 
 potest surgere post ruinam, multo amplius potuisse doceatur, 
 si eandem gratiam deuota mente sequeretur, integer permanere, 
 quantumque gratia ista praeualeat, magis inde cognosci, 
 dum et incolumis absque eadem stare nequiuerit et ualeat ad 
 eandem incolumitatem redire post lapsum.

bonus ergo 
 artifex deus, qui sempiternum et summum semper habet esse, 
 quod bonus est, atque ideo nec umquam crescendi gerit 
 amplius appetitum, quia nihil est super id, quod sempiternum 
 bonum semper et summum est, nec ulla potest inclinatione 
 diminui de hoc ipso, quod summum bonum sempiternumque 
 consentit. unde etiam non per rapinam in forma dei dictus 
 est constitutus, qui hoc habebat utique per naturam, sicut 
 ille spiritus, qui quod erat nec sempiternum habebat 
 omnino nec summum, per rapinam maluit occupare quam per 
 auctoris gratiam perpetem consequi dignitatem, a quo sumpserat 
 angelicae substantiam claritatis, quemadmodum beati 
 angeli in diuina gratia permanentes consecuti sunt sempiternae 
 beatitudinis firmitatem, prauus autem spiritus nec illud potuit 
 obtinere, quod nisus est inconpetenter inuadere, et tenorem 
 suae conditionis excedens in hoc etiam non potuit perseuerare, 
 quod factus est.

auctor ergo bonus, ut bonum se opus 
 condidisse firmaret, si in eadem sui conditione persisteret,

 

 
 
 
 inferioris creaturae suae miseratus offensam, quod spiritalis 
 substantia, quae et sui et alterius processerat ipsa deceptrix, 
 atque in sua nequitia perseuerans omnino consequi digna non 
 fuerat, terrenae conditionis et per fraudem deceptae substantiae 
 naturam pariter clementer suscepit et causam sicque, ut nunc 
 breuiter explicemus, conpetenti lapsam dispensatione reparare 
 proponens, ut in se ipso haec eadem natura, quae per 
 inoboedientiam mortis <erat>, rediret ad uitam:

solus 
 ipse peccati nescius in substantia, quam post peccatum 
 restaurandam potenti benignitate susceperat, ut indebitam 
 mortem, quam sine peccato utique non debebat, pro his, qui 
 <per> peccatum debitores mortis extiterant, imputaret simulque 
 diabolum hominis deceptorem, qui consentientem sibi 
 subditum per diuinam tenebat iure sententiam. per iustitiam 
 nihil ei reddere iam debentem * * et cum occidisset eum, in 
 quem sine peccato licentiam non habebat, merito ei uice 
 mutua subiugaretur addictus, quique se humanae substantiae 
 utpote captiuae suae dominum deumque iactabat, huic et 
 iusto pariter et deo uero mutuo subderetur.

intererat enim 
 aequitatis inmensae, ut non abrupte diuina potentia diabolus 
 sed ipsius hominis etiam, quem se prostrauisse iactabat, 
 iustitia uinceretur. quibus non satis habuit reparator excelsus, 
 ut ipse tantummodo in ea natura, quam sumpserat, gereret 
 de hoste humani generis hunc triumphum (quid enim praestaretur 
 uniuersae nostrae creaturae, si uictor diaboli solus 
 Christus existeret?): tribuit ergo fidelibus suis dignanter 
 inmensa pietate consortium, tribuit per gratiam suam fidemque

 
 
 
 conlatam, ut hominum milia ineffabilis conpendio sacramenti 
 participatum eius adquirerent renouataeque in suo saluatore 
 naturae facti consimiles ipsi quoque fierent deceptoris sui 
 mutata sorte uictores.

itaque contra superbum spiritum permanentem 
 hac est prouisum curatione saluandis. ut conpetentibus 
 modis ad suae conditionis integritatem proficerent 
 dignitatemque caelestem, quatenus elationis exitialis affectum, 
 qui non solum humanam sed ipsam quoque, sicut dictum est, 
 angelicam prostrauerat ante naturam, humanitate necessaria 
 medicinaliter declinaret ad integritatem reparandam; quippe 
 post lapsum carere debuit illo malo, quo integra perstare 
 nequiuerat.

oportebat autem, ut ipsa quoque rationabilis 
 humana creatura, quod propria uoluntate perdiderat, etiam 
 secundum dei gratiam propria reciperet uoluntate et, quae 
 sine merito \'curabatur, tribueretur ei, ut etiam hoc sequeretur 
 ex merito. propterea maluit singularis ille saluator perfici 
 potius in infirmitate uirtutem quam prorsus sine 
 infirmitate uel de se confidentem uel auctoris neglegentem 
 fieri humanam substantiam sine infirmitate securam.

hinc 
 est igitur, quod beatus Paulus, qui et ruinam conditionis 
 humanae et restaurationem ceteris copiosius intimauit, etiam 
 de se ipso clamat: ne magnitudo reuelationum extollat 
 me, datus est mihi stimulus carnis meae. 
 angelus satanae, qui me colafizet. propter quod 
 ter dominum rogaui, ut discederet a me, et dixit 
 mihi \'sufficit tibi gratia mea, nam uirtus in 
 infirmitate perficitur'. lib enter igitur gloriabor 
 in infirmitatibus meis, ut inhabitet in me uirtus 
 Christi, et item ipse: uanitati enim creatura subiecta 
 est:

adhuc utique uanitati, quantum adhuc mundanis sensibus 
 implicatur corruptibilique conditione deprimitur; illa utique

 

 
 
 
 creatura, de qua idem dicit alibi: si qua igitur noua 
 creatura, uetera transierunt; ecce facta sunt 
 omnia noua, et de qua idem alibi dicit: ipsius enim 
 sumus figmentum, creati in Christo, in operibus 
 bonis, itemque ipse de eadem: in Christo enim Iesu 
 neque circumcisio aliquid ualet neque praeputium 
 sed noua creatura: haec utique creatura, qua in Christo 
 refecti sumus, non qua ab initio facti sumus.

de qua etiam 
 beatus Iacobus apostolus sic ait: uoluntarie genuit nos 
 uerbo ueritatis, ut simus initium aliquod creaturae 
 eius, non illius creaturae, quae in Adam condita est, 
 sed quae patris luminum, a quo est omne datum 
 optimum et do num perfectum, uoluntate genita uerbo 
 ueritatis initium sumpsit in Christo et hoc ipsum ideo, ne 
 in quibuscumque suis bonis fideret humana substantia sed, 
 quicquid recti in se esse cognosceret, desursum descendens 
 esse perpenderet ab illa incommutabili et sine 
 uicissitudinis obumbratione luce semper inmensa, per 
 quam sibi mutabili et uicissitudinum obumbratione fuscatae 
 luminis ueri munus sentiret impendi.

haec igitur est illa 
 creatura, quae spiritaliter uiuens non uolens sustinet 
 mortalis infestationis affectus, contra quos indesinenter pugnans 
 mallet non habere, quos uinceret, quam cum infesto iugiter 
 hoste confligere. non uolens ergo subiacet in tantum uanis 
 desideriis in quantum sine dubitatione perituris (unde dicit 
 apostolus: caro concupiscit aduersus spiritum et 
 spiritus aduersus carnem, ut non, quae uultis, 
 illa faciatis), sed propter eum, inquit, qui subiecit 
 in spe, ut nemo in hac scilicet uita rursus de plena felicitate 
 sit arrogans, ac ne rursus forsitan desperatione

 

 

 .

 
 
 
 succumberet. sic eam subiecit his molestiis perferendis, ut tamen 
 spe consoletur erecta.

haec est igitur sine ambiguo creatura, 
 de qua ait: quia et ipsa creatura liberabitur a 
 seruitute corruptionis in libertatem gloriae filiorum 
 dei. patefecit, de qua creatura uellet intellegi, in 
 libertatem inquiens filiorum dei: quae in hoc mundo 
 ex ea parte nunc seruit, qua uitiis infestatur humanis, tunc 
 ad libertatem filiorum dei perfecta securitate uentura, cum 
 corruptibile hoc induerit incorruptionem et mortale 
 hoc induerit inmortalitatem, ut fiat sermo, 
 qui scriptus est \'absorpta est mors in uictoria. 
 ubi est, mors, stimulus tuus?\' stimulus autem 
 mortis peccatum est, uirtus uero peccati lex. deo 
 autem gratias, qui dedit nobis uictoriam per 
 dominum nostrum Iesum Christum.

quapropter beatus 
 apostolus manifestius uolens et de qua creatura ageret, et de 
 qua eius seruitute quaue libertate dissereret, utpote per quem 
 Christus loquebatur, ostendere adhuc inculcat et dicit: 
 scimus enim, quod omnis creatura ingemescit et 
 parturit: non nisi rationabilis creatura est et illa rationabilis, 
 quae quid ingemescat quidue parturiat, iam renata cognoscit 
 et infirmitatem suam deflens promissionem perpetuae tranquillitatis 
 expectat.

quod doctor egregius quousque perducat, 
 diligentius intuendum est. non solum inquiens illa (hoc 
 est creatura populi Christiani) sed nos ipsi primitias 
 spiritus habentes (ipsi utique apostoli, ipsi ecclesiae 
 principes et parentes, qui primordialiter sancti spiritus dona 
 sumpserunt. quae ecclesiasticis ministrarent spiritaliter incrementis; 
 ubi sine controuersia semet ipsos quoque in una 
 eademque quamuis maiore gratia praeditos — unde et ait

 

 
 
 
 primitias spiritus habentes quasi primates gratiae dei 
 — in una tamen eademque se cunctamque ecclesiam generali 
 conditione constituit) — sed etiam nosmet ipsi dicens 
 primitias spiritus habentes intra nos gemimus 
 aperuit, quorum ille gemitus, quem supra dixerat, esse 
 noscatur, et, quid gemeret, euidenter exposuit: adoptionem 
 expectantes.

certe iam sacramento regenerationis pignus 
 adoptionis accepit: quae est ergo ista adoptio, quae post 
 adoptionem initam sustinetur, quaeue redemptio corporis 
 nostri, quae uentura proponitur? ergo non accepisti, quae 
 expectare te dicis? "accepi" inquit, \'sed mysteriis sum renouatus 
 initiatusque caelestibus, quibus superstes -et in hac adhuc 
 mortalitate consistens, quae sua sunt, in me conpetenter 
 operantibus ad eorum plenitudinem perfectionemque ualeam 
 atque hic pugnantium ibi sit consummata uictoria, ubi 
 dicendum est: absorpta est mors in uictoria. ubi est, 
 mors, stimulus tuus? nunc autem spe salui facti 
 sumus; spes autem quae uidetur, non est spes; 
 nam quod uidet quis, quid sperat? si autem quod 
 non uidemus, speramus, per patientiam expectamus.

\' satis clara luce patefecit, qui sit status in hac uita 
 fidelium, quid in fide teneant, quid in spe sustineant, quid 
 tota caritate desiderent. quod totum incunctanter ideo fit, 
 sicut quidam magister ecclesiae sapienter edocuit dicens: ad 
 magnam enim utilitatem fidelium materia est 
 seruata certaminum, ut non superbiat sanctitas, 
 dum pulsatur infirmitas, quo scilicet sua saltem fragilitate 
 commonita post ruinam non in se fidat nostra conditio 
 sed ad illius incessabiliter recurrat misericordiam reformanda, 
 so cuius gratiam non quaerendo nec in paradisi potuit intemerata

 

 

 
 
 
 felicitate constare, discatque sine tali praesidio inde lapsam, 
 per quod instruitur post aerumnas ad gaudia redire perpetua, 
 multoque se magis incolumem hoc subsidio durare potuisse. 
 quo non solum ad creationis suae reducitur institutum sed 
 ad caeleste praeparatur habitaculum.

huic autem disputationi 
 nullatenus aestimetur esse contrarium, quod in epistola sua 
 beatus Iohannes apostolus et euangelista disseruit: quia qui 
 natus est ex deo, non peccat, ut ex hoc uidelicet, qui 
 regenerati sunt, non peccare credantur. quod utique si eo 
 sensu, sicut quidam non recte iudicantes arbitrantur, uir magnificus 
 ille promisisset, uniuersaliter utique, quisque renatus 
 esset, iam peccare non posset.

deinde contra hunc eundem 
 apostolum sentire conuincitur, si quis hoc eum definisse 
 praetendit. idem quippe dicit alibi: si dixerimus, quia 
 peccatum non habemus, nos ipsos seducimus et 
 ueritas in nobis non est. et iterum: si dixerimus, 
 quia non peccauimus, mendacem faciemus eum et 
 uerbum eius non erit in nobis. et utique hoc tantus et 
 talis dicebat apostolus, cuius si quis potiorem se meritis 
 aestimare contendit, ipse uideat caueatque, ne incidat mortiferae 
 praecipitationis abruptum. certe enim ipse, qui haec 
 dicebat, ex deo utique natus erat et tamen docebat atque 
 praedicabat dicens: si dixerimus quia peccatum non 
 habemus nos ipsos seducimus et cetera, quae superius 
 conprehensa sunt.

sed qualiter peccare non possit, qui ex 
 deo nascitur, ipse potius uir deo plenus exponat. si 
 dixerimus inquit, quia non peccauimus, mendacem 
 faciemus eum; quod si confessi fuerimus delicta 
 nostra, fidelis est et iustus, qui dimittat nobis 
 peccata et mundet nos ab omni iniquitate. patefecit, so 
 quomodo, qui ex deo nascitur, peccare non possit, ut scilicet

 

 
 
 
 unusquisque fidelium, postquam ex deo natus est, sicut se 
 non habere peccatum pronuntiare non debet, sic, quod admittendo 
 contraxerit, confitenti relaxatione submotum peccatum 
 inesse non possit, sicut ipse etiam secutus adiunxit: haec 
 scribo uobis, ut non peccetis; sed si quis peccauerit, 
 aduocatum habemus apud patrem iustum et ipse est 
 propitiatio peccatorum nostrorum, non tantum nostrorum 
 sed totius mundi. quod breuiter indicatum prudens 
 lector per totum scripturarum corpus copiosis poterit testificationibus 
 inuenire et manifestius adprobare sic temperatum 
 nostrae salutis antidotum, ut omni proteruitate deposita qui 
 gloriatur non in se sed in domino glorietur.

Etiam illud praeterea diligentius intuendum est, quod 
 quosdam mouere perspeximus, id est quod ait apostolus, cum 
 coniugibus fidelibus infidelibusque loqueretur, sanctificari 
 scilicet siue uirum siue mulierem infidelem per cuiuslibet 
 sexus fidele consortium.

et inprimis non inconuenienter 
 occurrit, quod dictum est de foedere coniugali: erunt duo 
 in carne una, per quod possit consequenter intellegi, ut 
 quoniam cuiuslibet coniugis fidelis corpus templum est dei 
 et regeneratione purgatum diuinique sanctificatum per purificationem 
 mysterii, secundum quendam modum per coniugalis 
 unitatem carnis etiam coniugis infidelis sanctificatio corpus 
 attingat longeque distet ista societas ab illo consortio, quod 
 in utrisque coniugibus idolis mancipatum est et inmundi 
 spiritus habitatione pollutum, dum in illo genere nuptiarum 
 per legem foedusque coniugii ad alterum tametsi nescientem 
 forsitan nec uolentem diuina benedictio per <fidem> alterius 
 unitae sibi carnis accedit, in isto uero et principalis illa

 

 
 
 
 fornicatio, qua anima alienatur a deo, et spiritus praui 
 contagium tam reddat utrum<que> coniugem detestanda coninquinatione 
 maculatum, quam ab illa fide, quae corda purificat, 
 summae diuinitatis externus.

deinde non inrationabiliter, 
 quantum arbitror, et illud concurrit, ut oratione fidelis cuiusque 
 coniugis etiam infideli misericordia quantacumque praestetur. 
 uel ipsa certe, quae ad salutem pertineat temporalem. in qua 
 misericordia non parum diuinae pietatis adquirit et per hoc 
 secundum quendam modum particeps diuinae dignationis 
 effectus edicitur. si enim cibos, qui per legem sacram describuntur 
 inmundi, per uerbum dei sanctificari testatur apostolus 
 (unde etiam illud est: quod deus mundauit, tu commune 
 ne dixeris), non erit absurdum nec inconueniens, 
 quod per fidelis coniugis precem, quam fieri pro ipsa certum 
 est affectione coniugii, aliquid etiam infidelis coniux sanctificationis 
 per misericordiam diuinam, quam fidelis coniugis 
 implorat supplicatio, consequatur longeque differat, sicut 
 dictum est, ab illo conubio, in quo utrique coniuges a uerae 
 diuinitatis puritate sunt exteri et uisitatione submoti sed 
 inmundos utrique spiritus inuocantes pari inmunditia sunt 
 referti.

nam si comparatione leuium uel grauium peccatorum 
 iustificatus dicitur ab eo, qui maioribus est uitiis inuolutus, 
 ille quem minor reatus inuoluit (sicut dicitur ad Hierusalem, 
 quae tunc criminum et praeuaricationum inmanitate feruebat: . 
 iustificasti sororem tuam Sodomam): quanto magis 
 iustificatio uel sanctificatio etsi non plena atque perfecta, 
 secundum tamen quendam modum conpetenter accipitur, ubi 
 non solum a fide< li> coniuge minus peccatur sed ab eo etiam

 

 
 
 
 coniugi peccatori remedium summae diuinitatis exposcitur, 
 quam ubi a coniugibus utrisque peccatur?

nam secundum 
 quendam modum hanc sanctificationem per fidelem coniugem 
 etiam infideli coniugi peruenire haec ipsa uerba testantur 
 apostoli, siquidem non iam < in >fidelem coniugem legitimam 
 sanctificationem sumpsisse confirmat, quia per fidelem coniugem 
 quippiam sanctificationis adquirat; denique, qua sit conditione 
 censendus, secutus adiunxit: nam si infidelis <discedit> 
 discedat, non iam inde tamquam fidelem suscipi designans, 
 quia per haec, quae dicta <sunt>, aliquid ad eum peruenit, 
 fidelis coniugis siue consortium seu precem, diuinae sanctificationis 
 et gratiae; sed nisi ipse quoque fidelis existat, pro 
 infideli sit procul dubio iudicandus.

est etiam ille modus 
 infideli coniugi sanctificationis impertiendae per coniugem iam 
 fidelem, si huic exhortationem conuersionis ad deum et 
 credulitatem summae diuinitatis insinuet, maiestatem uirtutemque 
 eius inculcet et per affectum coniugii eum facilius informet 
 et inclinet ad fidem, adstruens, quae sit spes in unum deum 
 credentibus uel in huius uitae cursu, uel post eius transitum 
 quae requies sit futura. haec cum per fiduciam coniugii sanctis 
 uerbis cor eius adsidua uoce pulsando coniux fidelis frequenter 
 insinuat, diuinae sanctificationis eidem, et menti eius et corpori, 
 propinat effectum, sicut ait beatus Petrus apostolus: similiter 
 mulieres subditae sint uiris, ut, si qui non credunt 
 uerbo, per mulierum conuersationem sine uerbo 
 lucrifiant considerantes in timore castam conuersationem 
 uestram.

quam si per familiaritatem suscipiat 



 

 
 
 
 coniugalem et dei gratiam sibi per affectum coniugii ministratam 
 non in uacuum recipiat et refutet, fit sanctificatio per fidelem 
 coniugem coniugis infidelis, dum hisce modis ex infidelitate 
 in consortium sanctificationis adtrahitur; alioquin si oblatam 
 sibi gratiam nec per affectum suscipit coniugalem (recipiens)que 
 in uacuum tam diuinae dignationis quam etiam humanae 
 singularis affectionis oblitus aestimat abnuendam atque ob 
 hoc ipsam quoque coniugis affectionem nititur abiurare et ab 
 ipsius pii consortii lege discedere, digne permittitur eidem 
 licentia discedendi, quia non est illo coniugio dignus, quo se 
 ipse iudicauit indignum, patienterque ferat fidelis coniux illo 
 se caruisse coniugio, quod fornicatur a deo, cui idem coniux 
 fidelis inhaerendo principalem dei retinet castitatem itaque et 
 adultero caret et eo, qui respuit una ueraciter fieri caro cum 
 coniuge iam fideli, nec aestimet fuisse legitimum, quod diuina 
 sibi despexerit lege coniungi, ac potius libenter accipiat eum, 
 qui anima separatus a deo est, a se quoque corpore fuisse 
 diuisum.

secundum hunc igitur modum etiam de talium filiis 
 accipiendum est. quod illic consequenter adseritur, ubi ait 
 apostolus, quod, nisi haec sanctificatio inter huiusmodi coniuges 
 proueniret, filii eorum inmundi essent, nunc autem 
 sancti sunt. sancti sunt enim secundum quendam modum 
 in comparatione illorum, qui ex utrisque parentibus inmunditiae 
 diabolicae mancipatis contaminatisque nascuntur. isti enim ex 
 ea parte, qua de sancta carne fidelis parentis et templo dei 
 et deum unum in suo corde gestantis exorti sunt, <non)nibil 
 diuinae benedictionis hauserunt: in qua utique benedictione 
 sanctitas continetur, cuius dignatione perstricti sancti non

 

 
 
 
 inmerito nuncupantur.

per hanc quidem et gratiam sanctificationis 
 adsumunt et, ut ad eam sicut conpetit perueniant 
 consequendam, iam eius per parentem fidelem rudimenta 
 percipiunt et odorem sanctae notionis agnoscunt. precibus 
 Christiani parentis, quibus eis sine ambiguo imploratur 
 diuina misericordia, utique sanctificatio iam praebetur et 
 plerumque fidelis studio parentis uel ad uenerabilia loca 
 paruuli deferuntur uel etiam nescientibus renatis fonte baptismatis 
 sanctificatio plena confertur aut, ubi iam capaces rationis 
 extiterint, adhortatione et insinuatione pii parentis ingeritur.

quae omnia sanctificationis instrumenta esse manifestum 
 est, quibus aut ad eius ueniant firmitatem aut, si ista 
 despiciunt, semet ipsos sanctificatione dispolient et gratiam dei, 
 quae his per affectum parentis ingeritur, euidenter euacuant 
 atque ita de sanctis, id est de eruditionibus sanctitatis, abscisi 
 in non sanctorum consortia profana rediguntur. de quibus 
 nihilominus sic dicatur, quomodo de parentibus eorum infidelibus 
 praeceptum: si infidelis uult is discedere, discedat.

numquidnam haec genera sanctitatis uel sanctificationis de I 
 utroque profano parente progenitis filiis intimantur? ecce, quid 
 interest inter sobolem ex illo uel isto coniugio procreatam: 
 ecce, quemadmodum isti familiares et propinqui sunt sanctificatis 
 atque ideo non inmerito sancti sunt editi, et quibus 
 diuina misericordia consequenter eius precibus imploratur 
 quique cum sanctis educationibus inbuuntur et sacrae religionis 
 initiantur affectu; ad cuius si peruenerint firmitatem, illius 
 per sacramentum sanctificationis plenitudinem consecuntur, 
 cuius per fidelem parentem etiam ante sacramentum rudimenta

 

 
 
 
 sumpserunt, per quae rudimenta iam sancti, qui sancta 
 institutione praeparabantur, non incongrue sunt uocati.

numquid 
 autem, quia dictum est sanctificari infidelem coniugem 
 per fidelem, ita dictum est, ut iam propriae credulitatis 
 sanctificatione non egeat, ac non magis ideo, quia per illam 
 familiaritatem fidelis coniugis percipiendae sanctificationi 
 proximus sit et propinquus effectus ? nam si iam sanctificatus 
 diceretur, ut sanctificatione penitus non egeret, non de eodem 
 in consequentibus diceretur: infidelis si uult discedere, 
 discedat.

sic ergo et filii eorum nuncupati sunt sancti, quia 
 per sancti parentis affectum capiendae sint proximi sanctitati, 
 non quod iam ipsi propria sanctificatione non egeant, quae 
 utique, sicut nullus Christianus addubitat, sine regenerationis 
 sacrae mysterio nec sumitur nec habetur, sicut et parens 
 eorum infidelis sic sanctificatus dicitur per fidelem, ut tamen, 
 ingestae sibi per fide<le>m coniugem sanctificationis < si > ipse 
 legitimum non suscepit effectum, infidelis fuerit nuncupatus.

sicut ergo eum, quem per fidelem coniugem sanctificatum 
 dixit, postea nuncupat infidelem, quia proprie ipse uel ipsa 
 non credidit, sic et filii. qui per fidelem parentem eo modo 
 sanctificati, quo coniux, sancti appellati sunt, nisi ipsi quoque 
 proprie credant, infideles consequenter existunt. satis enim 
 apparet secundum quendam modum sanctificationem hanc 
 coniugis appellatam, qui postea infidelis adseritur: sic ergo 
 et de filiis intellegendum est.

numquid igitur, quod saepe 
 repetendum est, soboles profanorum huiuscemodi sanctitatis 
 aliqua cuiuslibet parentis portione contingitur uel aliquibus 
 huiusmodi disciplinis precibus adhortationibus cuiuspiam

 

 
 
 
 participationem uel notitiam uel auditum uel eruditionem 
 sanctitatis adsumit, quae sub inmundorum spirituum dominatione 
 consistens et diabolicis praeuaricationibus et contagiis 
 mancipata hoc modo semper inmunda est, quo parentes, 
 quamdiu in eadem peruersitate consistit?

plerumque autem 
 et per anticipationem, quod < in > scripturae sanctae textu 
 frequentius inuenitur, iam esse dicitur, quod futurum est, 
 sicut in euangelio legimus: quia Iesus moriturus erat 
 pro gente et non tantum pro gente, sed ut filios dei, 
 qui erant dispersi, congregaret in unum: filios dei certe 
 iam nuncupans, qui adhuc essent diffusa gratiae uocatione per 
 mundum sacris innouandi mysteriis in dei filios adoptandi; 
 uel, cum dicitur: beati qui non uiderunt et crediderunt, 
 iam beati appellati sunt, qui adhuc tunc futuri fuerant beati, 
 cum essent. quae non uiderant, credituri; sicut et plerumque 
 pro faciendis iam facta referuntur, ut: foderunt manus 
 meas et pedes meos.

item tamquam pro faciendo definitur 
 quod non sit causa qualibet interueniente faciendum, sicut 
 beatus apostolus pro deuotione praedicationis iniunctae ad 
 Spanias se profitetur iturum, quod tamen certa dispensatione 
 deitatis, quod fieret, non prouenit. alter, cum appellatur 
 aliquid esse, [quod] hoc ipsum esse cessauit uel cessaturus 
 est hoc ipsum esse, quod dicitur, ut ludas apostolus, qui 
 praeuaricando, quod est appellatus, amisit: sicut idem et 
 discipulus dictus est, cum quidem nec Christi discipulus esset 
 sed potius diaboli, sicut de eo dictum est: unus ei uobis 
 diabolus est, quod diaboli esset operarius: dictus est tamen 
 discipulus, etiam cum nec uerus esset et cessaturus hoc dici.

est et ille modus, quod saepe uelut generaliter et absolute 
 dicitur, cum tamen ad omnes generaliter <non> pertinere 
 manifestum est, ut cum dicitur Abrahae: in semine tuo 
 benedicentur omnes gentes, omnes quidem gentes benedicentur 
 nec erit ulla natio sub caelo, cui non praedicetur 
 euangelium, et tunc ueniet finis, sed ipsae gentes non ex 
 integro omnes benedicentur, quia non omnium est fides; uel 
 sicuti est: omnis lingua confiteatur deo. cui locutioni 
 sensus ille conectitur, cum ex parte totum saepius nuncupatur, 
 sicut et tunc homo Iuda, cum totam gentem procul dubio 
 nominaret.

sic et illi filii sancti uideri possunt uocati, quia 
 multi uel plurimi ex his per ea, quae dicta sunt, mysteriis 
 imbuti caelestibus sancti efficientur, et merito iam esse dicti 
 sunt, quod futuri sunt, uel ex ea portione, qua per religiosum 
 parentem erant participes sanctitatis, tamquam iam ex integro 
 id essent, sancti sunt nuncupati, uel, quia ex talibus filiis 
 multi futuri essent plenae sanctificationis heredes, iam et isti 
 ex eo, quod futuri fuerant, nuncupati sunt, et, licet hoc essent 
 plurimi forsitan non futuri, a parte sanctorum toti sancti 
 generaliter sunt uocati.

De resurrectionis uero qualitate uel de ea, quae post resurrectionem 
 species sit futura, audiamus apostolum praedicantem, 
 ubi ait: sed dicet aliquis: quomodo resurgent mortui? 
 quali autem corpore uenient? et humanae mentis diffidentiam 
 redarguens, eam merito stultam, quae deo quicquam 
 iudicaret impossibile, nuncupando, conpetenter ex rerum etiam 
 uisibilium et t humanis conuersationibus usitatam

 

 
 
 
 similitudinem conparationemque magnificam praeclarus doctor inducit 
 dicens: insipiens (qui deo haec impossibilia aestimas uel 
 ambigis esse facienda) tu, quod seminas <non> uiuificatur, 
 nisi prius moriatur.

quam similitudinem ad resurrectionem 
 corporis post mortem futuram conuenienter aptauit. deinde 
 quod secutus adiecit: et quod seminas, non corpus, quod 
 futurum est, seminas sed nudum granum ut puta 
 tritici et ceterorum; deus autem dat illi corpus prout 
 uoluit, ad qualitatem iam et speciem, quae post resurrectionem 
 futura est, genus conparationis adhibere curauit. prout 
 uoluit inquit: quid adhuc quaeris? prout uoluerit deus, sic 
 dabit unicuique corpus ineffabili potentia suscitatum.

sed 
 forsitan arbitreris ideo magis significari non unicuique suum 
 reformandum proprie corpus, cum adstruatur prout deus 
 uoluerit esse reparandum. diligenter ergo sensum plenius haec 
 tractantis intende, si scire conaris, cuiusmodi corpus unicuique 
 sit deus hoc ipsum prout uoluerit redditurus, et tamquam 
 tibi iam tunc ad ista respondentis apostoli uerba perpende. 
 nosse desideras, quale resuscitatis hominibus corpus prout 
 deus uoluerit sit daturus: agnosce prudenter: et unicuique 
 seminum proprium corpus, quod utique non sine causa 
 uir deo plenus adnectit, nisi ut futuras hominum huiusmodi 
 dubitationes expelleret. audi, inquam, quod sapienter adiecit. 
 et ex similitudine rem ipsam, cui comparatur, agnosce.

et 
 unicuique inquit seminum proprium corpus: si in 
 similitudine proprium corpus, ergo et in re, cuius similitudo 
 est, proprium corpus certum est esse reddendum; semina 
 enim ista sine controuersia hominibus comparauit, de quorum 
 utique morte et resurrectione loquebatur, atque ideo singula 
 singulis conferens, quantum ad uiuificanda post mortem corpora 
 pertineret, de grani non prius uiuificati quam mortui

 
 
 
 comparatione singulari mirabiliter explicauit.

dehinc quali post 
 resurrectionem corpore censeretur esse quisque uenturus, id 
 est, utrum hac conditione, quam moriendo gestauerat, an 
 longe meliore, nihilominus illa similitudine patefecit, qua 
 secutus exposuit: et tu quod seminas, nudum granum 
 seminas, ut puta tritici aut alicuius ceterorum, et 
 deus dat illi corpus prout uult. in hac ergo forma corpus 
 deum dare decentius quam obierat euidenter expressit, sicut 
 in subsequentibus dicitur: seminatur in corruptione, 
 surgit in incorruptione; seminatur in ignobilitate. 
 surgit in gloria: seminatur in infirmitate, surgit in 
 uirtute: seminatur corpus animale, surgit corpus 
 spiritale.

ecce quemadmodum hominis morientis non hoc 
 seminatur, quod corpus est post futurum: ecce prout uult 
 deus intellegitur resurrecturis corpus reformare post mertem, 
 cum inaestimabili suae misericordiae uoluntate, quod 
 fuerat in corruptione seminatum. incorruptibili nobilitate 
 restaurat; quod fuerat terrenae conditionis in ignobilitate 
 sopitum, in gloria caelesti resuscitat; quod fuerat mortalitatis 
 infirmitate resolutum, redintegrat inmortalitatis decore uestitum: 
 postremo, quod fuerat animale defunctum, corpus spiritale 
 restituit et reformat.

quae cuncta ad statum meliorationis 
 sublimationisque respiciunt; illa uero, quae restat, pars 
 conparationis adnexae specialiter ad proprietatem corporis 
 unicuique rethibendam pertinere firmatur, qua consequenter 
 dicitur: et unicuique seminum proprium corpus, ubi 
 satis apparet in quauis resurgentium claritate proprietatem 
 corporis esse mansuram.

nec otiosum est, quod beatus apostolus.

 

 
 
 
 cum de solo <loqueretur> humano genere (quod solum est 
 utique suscitandum nec alia quaecumque substantia hoc est 
 munere decoranda) atque ideo sufficeret ad unum genus 
 hominum unam speciem seminis gratia conparationis adhibere, 
 per quam et non prius uiuificari quam mori et honorabilius 
 corpus, quam seminaretur, exsurgere perdoceret: sed ut diuersi 
 sexus proprium corpus adse<re)ret innouandum, quod in una 
 specie seminis, quantum ad similitudinem respiceret, non 
 habebat, ne per hoc et unam tantummodo speciem resuscitandorum 
 corporum futuram significasse putaretur proprietatum 
 distinctione summota, discreta quoque seminum genera conparationis 
 suae caute conuenienterque duxit adhibenda,

ut 
 proprietatem corporum, sicut dictum est, quam una species 
 discernere non ualebat, seminum diuersitas indicaret subpeditaretque 
 plene comparationi facultas, per quam ad specialitatem 
 corporum designandam conuenientissime diceretur et unicuique 
 seminum proprium corpus, ut, quod una species 
 cuiuslibet grani discreto sexu, qui ei nullus est, <int>imare non 
 posset, exprimendae corporum proprietati, sicut saepe iam 
 dictum est. seminum diuersitas intellegentiam ministraret.

triplex igitur in hac conparatione propositio, disputatio, 
 definitio est, et quantum ad intellegendam resurrectionem 
 pertinet corporalem, ex similitudine grani non prius uiuificati 
 quam mortui conpetens similitudo sufficiensque deprompta est. 
 quantum uero ad id attinet, quia non id corpus seminatur, 
 quod futurum est, sed deus dat illi corpus prout 
 uult, in eiusdem continentia lectionis necessario causa reseratur, 
 cur corruptibile corpus seminatum perhibetur incorruptibile 
 rediturum et cetera, quae huic sensui probantur adhaerere.

 
 
 
 quantum autem ad proprietatem corporum respicit edocendam, 
 plenissime declaratur, quod beatus apostolus nequaquam 
 seminis unius conparatione contentus, per quod proprietatem 
 corporum non posset ostendere, cum id una species, ut supra 
 memoratum est, seminis non haberet, studuit ex seminum 
 diuersitate monstrare unicuique surgentium, qui sunt utique 
 seminibus comparati.

proprium corpus esse reddendum. et 
 resurgent ergo homines uiuificat.i post mortem, qui utique 
 prius morientibus et postmodum uiuificandis seminibus conparati 
 sunt; et non hoc, quod moriuntur, id est tamquam 
 seminantur, resurgunt sed deus eis dat corpus ut uult, 
 ut sit de <corruptibili in>corruptibile, de mortali inmortale, 
 de animali spiritale, ut quod mortis fuerat conditione decoloratum, 
 inmortali decorum integritate reddatur. et proprium 
 corpus, sicut unumquodque seminum, sine dubio recepturi 
 sunt, quod quia diuerso sexui in uno semine conparari non 
 poterat, ex seminum diuersitate conlatum est, ut ex diuersitate 
 seminum corporum proprietas signaretur; si uero proprium 
 corpus resuscitatus quisque suscipiet, indubitanter est consequens, 
 ut unicuique sexui corpus proprium reformetur, quia, 
 sicut dictum est, et unicuique seminum proprium corpus 
 restituitur adtributum et, si unicuique seminum proprium 
 corpus restituitur, per quae utique semina in utroque sexu 
 omne genus hominum designatum est, sequitur, ut omne 
 genus humanum, quod in utroque sexu istis est seminibus 
 designatum, proprium sit corpus habiturum.

Haec nos ex uerbis apostoli fas est sobria consideratione 
 metiri, ultra quae praeuaricantum est temeraria curiositate 
 prorumpere. propter quod etiam commonemur: altiora te ne 
 quaesieris et. fortiora te ne fueris scrutatus, et: non

 

 
 
 
 alta sapientes sed humilibus consentientes. postremo 
 adtendentes illud, quod apostolica quoque praedicatione firmatum 
 est: quod oculus non uidit nec auris audiuit nec in 
 cor hominis ascendit. quae praeparauit deus timentibus 
 se, quisquis superius memorati sensus apostoli non 
 est intellegentia uel comparatione contentus, ad hoc certe, 
 uelit nolit, sine dubitatione constringitur, ut quae oculus non 
 uidit nec auris audiuit nec in cor hominis ascendit, qualibet 
 audeat sibi meditatione componere.

quasi uero humani corporis 
 aliqua membra culpabilia uel de<de>cora uel reprehensibilia 
 sint creata, cum deus fecerit omnia bona ualde et unam<quam>que 
 speciem in suo genere conpetenti decore subnixam, nisi 
 quod haec, quae inhonesta nostra sunt dicta, concupiscentiae 
 primordialis decolorasset excessus: quae utique sic fuerant 
 instituta, ut ad nutum mentis humanae famulantia tantummodo 
 ex animae rationalis arbitrio ad procreandae sobolis 
 causam suis officiis fungerentur, praeter hanc uero causam 
 nihil contra mentis imperium uel praeueniendo insolentius 
 uoluntatem uel, cum id uoluntas expeteret, quicquam rebellionis 
 adferrent. sed postquam anima summis suis subiecta non 
 constitit, pari in se ipsa naturae contumacis lege punita 
 superbia est, ut huic quoque id est animae dominio subiecta 
 consequenter obsequia repugnarent et, quod uetiti praesumptione 
 contraxerat humanae mentis inoboediens adpetitus, in ea 
 parte corporis indicaret, qua degeneris ac decoloratae superbaeque 
 radicis procul dubio uitiosa fuerat generatio propaganda.

quae utique si hic, nisi essent hac exorbitatione foedata, 
 potuerant decore tantum humano generi propagando tam 
 honesta quam moderata persistere etiam in corpore sine

 

 

 

 
 
 
 dubitatione terreno, quanto magis credendum est in spiritali 
 corpore ineffabiliter decentius haec posse constare, praecipue 
 cum nihil iam genitalis officii in illa perpetua claritate gestura 
 sint sed ad hoc tantum suae speciei formaeque non deerunt, 
 ut non aliqua alia forma quam humana, cui promissa resurrectio 
 est, resuscitata iudicetur nec aliquid sit, quod in carnis 
 perfecta resurrectione non maneat, et uideatur alia species 
 suscitata, quam integrae carnis humanae liniamenta designant? 
 quae quisque non uult fortasse moderata ratione librare, uelit 
 nolit. ut dictum est, aut <ad> illud superius reuertetur, ut 
 quod oculus non uidit nec auris audiuit et in cor 
 hominis non ascendit non aestimet perscrutandum, aut si 
 ultra conatur erumpere, ipse uideat suae temeritatis abruptum.

quam autem condita sunt honesta humanae membra substantiae, 
 etiam res illa nos admonet, quod cum in paradiso nudi essent 
 primi parentes, nihil in his confusionis habuerint, unde post 
 peccatum et concupiscentiae uirus ingressum corporum suorum 
 inordinata perturbatione confusi sunt, atque ideo satis apparet, 
 quod, si in illa quamuis felicitate paradisi positis, terreno 
 tamen corpore constitutis conspici sine confusione potuerunt, 
 multo magis in spiritali corpore atque in illa sublimi beatitudine, 
 quae similitudinem gestura est angelorum, et, ut 
 homini in carnis resurrectione nihil desit, integer reformetur 
 et, ne aliquid deforme conditor creasse uideatur, si quid de 
 resuscitato corpore subtrahatur, bonum potius eius opus inde 
 etiam conprobetur, ut eius conditio in illius quoque claritatis 
 decore permaneat;

nisi forsitan isti etiam illic adhuc existiment 
 motus corporeos orituros, ubi, sicut ipse dominus ait, neque 
 nubent neque nubentur sed sunt sicut angeli. quod

 

 
 
 
 utique, si in unam speciem corporis unumque sexum omnes 
 fuerant suscitandi, cur diceretur, causa penitus non fuisset. 
 quin potius cum femineo sexu magis conpetat nubere, non 
 illic defuturum sed cessaturum prorsus a nuptiis indicatur. 
 cum autem nihilominus scriptum sit: ut cre,:cipiat unusquisque 
 propria corporis quae gessit, sine bona siue mala, 
 quomodo id fiet, nisi uterque sexus in sui corporis proprietate 
 uel iudicium subeat uel praemium beatae resurrectionis accipiat?

falluntur autem, qui putant illud apostoli testimonium 
sibimet suffragari, quo uideantur adserere in uirilem formam 
 omnes homines suscitandos, ubi ait: donec occurramus 
 omnes in unum uirum perfectum. quid ergo facient, cum 
 rursus idem dicat: despondi uos uni uiro uirginem 
 castam exhibere Christo, quod huic utique opinioni 
 eorum erit sine dubitatione contrarium, nisi mysterio conpetenter 
 inspecto modesta mente cognoscant, qualiter utrum(que> 
 conueniat?

quid itaque uelit sibi, quod in utroque sexu 
 describatur ecclesia, quantum domino reserante sentimus, 
 exponimus. ab initio Christum et ecclesiam humana carne 
 similitudine coniugii designatam sancta scriptura testatur. 
 proinde cum femineo sexu censetur ecclesia, infirmitas quidem 
 humanae conditionis ostenditur, quae tamquam in ecclesia 
 coniuge Christi conuenienter exprimitur, sed nomine uirginitatis 
 uel continentiae eius propositum uel integritas fidei, de qua 
 et ipse beatus apostolus disserit, intimatur. cum uero dicitur:

donec occurramus omnes in uirum perfectum, nec 
 diuersum est nec diuisum, quoniam quicquid in ecclesiae 
 corpore continetur, quae cum Christo una caro est, sacri lege

 

 

 
 
 
 coniugii etiam ipsius caro * * modis omnibus in sexu fieri 
 utroque, quod dictum est siue illic uirginem castam sine 
 hic uirum perfectum, ut ita sint in ecclesiae catholicae 
 intemerata fide uiuentes et sancto proposito continentes. licet 
 adhuc positi in infirmitate conditionis humanae, ut tamen per 
 unam carnem ecclesiae et Christi, id est coniugis et uiri, in 
 ipso quoque uirilem accipiant firmitatem uigoremque perfectum, 
 cuius per ecclesiae uirgineam fidei castitatem, quae cum 
 eodem una caro, fiunt etiam uiri membra perfecta.

ubi illa 
 quoque beati apostoli Pauli uerba tractanda sunt, quibus ait: 
 omnes nos in unum corpus baptizati sumus in Christo. 
 quantum ad unitatem utique pertinet sacramenti, unum corpus 
 sumus in Christo; quantum ad sexuum diuersitatem, ipse 
 alibi dicit: sine uir siue mulier, omnes unum sumus in 
 Christo. cum suo enim toto corpore, quod eius est plenitudo, 
 perfectus est Christus et ideo, quia per unum idemque 
 mysterium, licet diuersi sexus, unum tamen eius corpus 
 accipitur, per cuius corporis plenitudinem perfectus est 
 Christus. cum ergo uir Christus ecclesiae tamquam coniugis 
 suae et caput sit et uirtus atque perfectio, merito omnis 
 ecclesia in hunc unum uirum perfectum, cuius est una caro, 
 perhibetur occurrere.

DILECTISSIXO FRATRI HONORIO GELASIUS. Licet inter uarias 
 temporum difficultates continuis occupationibus implicati uix 
 respirare ualeamus, pro sedis tamen apostolicae moderamine

 

 

 
 
 
 totius ouilis dominici curam sine cessatione tractantes, quae 
 beato Petro saluatoris ipsius nostri uoce delegata est: et tu 
 conuersus confirma fratres tuos, et item: Petre, amas 
 me? pasce oues meas!, dissimulare nec possumus nec 
 debemus, quae nostram sollicitudinem forma perstringat, cum 
 beato Paulo apostolo sentientes atque dicentes: quis infirmatur, 
 et ego non infirmor? quis scandalizatur, et 
 ego non uror?

ita quippe nos repente tristis horrenda et 
 uix credibilis confecit opinio, ut mentem nostram confunderet 
 sauciaret affigeret. nuntiatum nobis est enim in regionibus 
 Dalmatiarum quosdam recidiua Pelagianae pestis zizania 
 seminasse tantumque illic eorum praeualere blasphemiam, ut 
 simplices quosque mortiferi furoris insinuatione decipiant.

est 
 quidem error ipse nefarius tanto perniciosior ad subripiendum, 
 quanto ad fallendum uerisimilitudinis colore uersutior: prae. 
 stante <tamen> domino adest fidei catholicae pura ueritas 
 concordibus uniuersorum patrum deprompta sententiis, quae 
 et subtile uirus funestae prauitatis exponat et humano generi 
 saluando conferat de scripturarum confectione medicinam. 
 nullatenus igitur discretione rerum nondum abundantia corda 
 conturbet, donec et occultum uulnus appareat et saluatio 
 singularis eluceat: quoniam quantalibet arte fallaciae spiritus 
 perditionis armetur, sancto gladio spiritus principalis et detegitur 
 et necatur.

quapropter per dilectionem <tuam> cunctos 
 ibidem domini sacerdotes fraterno commonemus affectu, ut, 
 qui cum erudiente uos domino contra nouicios pugnetis 
 errores, olim peruersitatem toto orbe damnatam nec ipso

 

 
 
 
 \'recipere debeatis auditu. quod < si > temere putatur esse 
 faciendum, quae non haeresis a maioribus nostris conuenienter 
 extincta rursus prouocare nos audeat et palam nouis resumptis 
 uiribus aperteque confligat?

numquidnam licet nobis a uenerandis 
 patribus damnata dissoluere et ab illis excisa nefaria 
 dogmata retractare? quid est ergo, quod magnopere praecauemus, 
 ne cuiuslibet haeresis semel deiecta pernicies ad 
 examen denuo uenire contendat, si, quae antiquitus a nostris 
 maioribus cognita discussa refutata sunt, restauranda nitamur? 
 nonne ipsi nos, quod absit et quod numquam catholica 
 patietur ecclesia, aduersariis ueritatis uniuersis contra nos 
 resurgendi proponimus exemplum?

ubi est, quod scriptum 
 est: terminos patrum tuorum non transgredieris, et; 
 interroga patres tuos et adnuntiabunt tibi, et seniores 
 tuos et dicent tibi? quid ergo tendimus ultra definita 
 maiorum aut cur nobis non sufficit, si quid ignorantes discere 
 cupiamus. qualiter ab orthodoxis patribus et senioribus singula 
 quaeque uel uitanda praecepta sunt uel aptanda catholicae 
 ueritati?\' cur non his probantur esse decreta? numquid aut 
 sapientiores illis sumus aut poterimus firma stabilitate constare, 
 si ea, quae ab illis constituta sunt, subruamus?

an fortasse 
 nescitis hanc haeresim, de qua loquimur, et ab apostolica 
 dudum sede per beatae memoriae Innocentium ac deinde 
 Zosimum, Bonifatium, Caelestinum, Sixtum, Leonem continuis 
 et incessabilibus sententiis fuisse prostratam nec tantum 
 ecclesiae catholicae legibus sed principum quoque Romanorum 
 eo tenore damnatam, ut nec usquam terrarum uiuendi locum 
 sectatores eius habere sinerentur? quae omnia tam gestis

 

 
 
 
 ecclesiae per singulas quasque regiones de eorum prauitate 
 confectis quam censurae publicae sanctionibus edocentur.

ecce, 
 quorum libet aures catholicas audire doctrinam, quaestiones 
 accipere, tractare tendiculas et blasphemias patienter admittere, 
 o si studerent aduersus eos maiorum nostrorum libros responsaque 
 cognoscere! illic modis omnibus cerneretur nihil esse 
 prorsus, quod <non> et ab istis fuerit uentilatum et ab illis 
 magnifi< ca> ueritate contritum, sicque. de cunctis eorum nequitiis 
 refutandis fideles quique redderentur instructi, ut nihil amplius 
 quaereretur.

sed si forsitan ineruditos animos quaedam de 
 eorum sensibus proposita commouerunt, ita uenerabilium 
 patrum doctrinis et omnis eorum publicatur insania et, quibus 
 remediis curetur, ostenditur, ut ex his deo praestante praeuisis 
 cuncta, quae de eorum serie texuerunt, et periculosa sectantibus 
 et stulta deprehendentibus esse uideantur, ita ut si quis 
 existimet reluctandum, non tam ueterum sententiis contradictor 
 existat sed humanae saluti catholicaeque doctrinae palam se 
 aperteque profiteatur inimicum. quo magis adtentius peruigil 
 ....\'1,.

I 
 cura pastorum a sacris gregibus luporum debet arcere 
 saeuitiam, cum quidquid ouibus sanctis acciderit detrimenti, 
 praesulum, quod absit, damnet incuriam, sicut a regeneratis 
 agminibus nocentium depulsio bestiarum custodum praemiis 
 perpetuum procurabit augmentum. certe si, ut magis optamus, 
 falsis haec rumoribus sint relata, quantocius desideramus 
 agnoscere, ut qui de membrorum Christi uexatione trepidamus, 
 multo magis de eorum stabilitate laetemur. Data V. Kal. 
 Aug. Fausto u. c. cons.

In causa fidei Christianae, cui ab exordio sui numquam 
 defuisse probantur inimici, nostro quidem saeculo sed interuallo 
 temporis Nestorius et Eutyches non noua dogmata suae 
 peruersitatis sed nomina prodiderunt.

nam Nestorius ante 
 quinquaginta octo ferme annos Photini et Pauli Samosateni 
 secutus errorem Oasitano exilio meruit relegari dicendo. sicut 
 ab auctoribus suis didicit, Christum dominum nostrum hominem 
 tantummodo de uirgine Maria esse progenitum.

contra quem 
 Eutyches post annos plurimos aestimans disputandum rectum 
 tramitem tenere nesciuit et in Apollinaris est lapsus insaniam 
 in haec uerba prorumpens, quibus adsereret Christum uerum 
 hominem non fuisse nec in eo duas naturas esse credendas 
 sed unam tantummodo dei uerbi, uerumtamen incarntam.

 
 
 
 quam quidem non esse hominis perhibuit sed humanam, ut 
 similitudo magis humani corporis quam ipsa ueritas suaderetur: 
 cum catholica fides uerum deum uerumque hominem Christum 
 dei filium esse fateatur, non unius naturae sed unius existentiae 
 atque personae.

cum ergo Eutychen istum presbyterum et ■ 
 abbatem Constantinopolitanae ciuitatis Eusebius Dorylitanus 
 episcopus suadere talia repperisset, zelo fidei, quam etiam 
 cum agens in rebus esset ostendit (ipse enim Nestorium 
 quoque in tempore reprehendit in ecclesia res sacrilegas 
 praedicantem), detulit ad Flauianum episcopum et ad iudicium 
 prouocauit. dicta causa est.

cum partes suas Eutyches iste 
 presbyter uideret urgueri, per Chrysaphium spatarium Theodosii 
 praesidium principis expetiuit. cuius praecepto Florentius uir 
 inlustris ex consule discussione Eutychis abesse non potuit et 
 iam praesentia ipsius conuincitur Eutyches atque damnatur.

offenditur imperator et apud Ephesum ciuitatem mandat 
 synodum congregari. adsunt fere trecenti sexaginta episcopi 
 principibus Dioscoro Alexandrino episcopo, Iuuenali

 
 
 
 Hierosolymitano, Thalassio Caesariensi. Eustathio Berytensi, Eusebio 
 Ancyritano, Basilio Isauro. interfuerunt etiam uicarii ab 
 apostolica sede directi Iulius Puteolanus episcopus, Hilarus 
 archidiaconus urbis, quia presbyter Renatus in Adelo insula 
 morte praeuentus est. adfuit etiam Dulcitius notarius ecclesiae.

in quo conuentu repudiatae sunt papae Leonis dogmaticae ad 
 synodum Flauianumque directae litterae nec permittuntur 
 aliquatenus recenseri. toto die, id est sexto Idus Aug.. nihil 
 aliud nisi quondam Nestorii damnati, id est prioris Ephesenae 
 synodi gesta releguntur. simul etiam discutitur lectis omnibus 
 chartis iudicium de Eutyche sanctae memoriae Flauiani. interea 
 cum Eutychis blasphemiae relegerentur, ab omnibus adclamatum 
 est hanc esse ueram fidem, hanc orthodoxam. deicitur contradicentibus 
 uicariis Romanis Flauianus et recipitur Eutyches.

 
 
 
 damnatur etiam Eusebius episcopus accusator eiusdem presbyteri 
 tamquam Nestorianus, qui ante, dum adhuc esset laicus, 
 Nestorii fuerat accusator —

ita enim nihil uolunt isti Eutychianistae 
 inter se esse atque Nestorium, ut quicumque apud 
 eos Eutychianista non fuerit, Nestorianus prorsus habeatur, 
 cum doctrina catholica uniat duas naturas in Christo, non 
 diuidat sicut Nestorius fecit. et isti reperiuntur deteriora 
 garrire; nam fidentissime dicunt rem ineptam, rem etiam 
 stolidis exsecrandam: ante unitionem, id est incarnationem, 
 duas dici debere naturas, post uero unam dei uerbi, tamen 
 incarnatam, ut si dicamus aliquid ceratum aut picatum uel 
 stagnatum aut quolibet alio genere coloratum.

post diem 
 tertium synodi. qua deiectus est sanctae memoriae Flauianus, 
 deicitur etiam Domnus Antiochenus. Dioscorus repente discessit 
 solutusque conuentus est. ducitur in exilium Flauianus et 
 apud Epipam, quae est ciuitas Lydiae, seu superueniente seu 
 ingesta morte defunctus est.

tunc temporis Auatolius quidam 
 presbyter Alexandriae apud Constantinopolim morabatur; haec

 
 
 
 enim consuetudo praedictis est, ut ad comitatum uicibus 
 clerici dirigantur, num quid forte causae uel necessitatis 
 emergat. fit ergo iste Anatolius Constantinopoli episcopus, 
 homo partium Dioscori.

exempto anno moritur Theodosius 
 imperator, Chrysaphius punitur, Marcianus factus est princeps. 
 laesam fidem grauiter ferens indicit synodum apud Nicaeam, 
 in qua et ipse et Pulcheria resedit et omnes cum senatu 
 saeculi potestates. quam synodum transtulit postea Calcedonam 
 propter palatii uicinitatem.

conueniunt quingenti et ultra 
 episcopi totius Orientis et Aegypti; Dioscorus exhibetur, ut 
 facti sui causas in concilio possit adserere. interfuit item 
 imperator ipse conuentui, interfuerunt omnes iudices, senatus 
 et omnes aulicae potestates. Eusebius ille Dorylitanus episcopus 
 ante annum ferme de exilio fugiens Romam uenerat et iam 
 Calcedonensi synodo interesse properauit. accusat et ipse 15 
 Dioscorum et alii Alexandrini. quid multa? damnatur Dioscorus.

 
 
 
 sanctae memoriae Flauiani corpus officiosissime Constantinopolim 
 reportatur, apud Alexandriam Proterius catholicus fit 
 sacerdos.

quidam Timotheus presbyter, cui cognomentum erat 
 Eluro, et Petrus diaconus, qui episcopatum nunc Alexandrinae 
 occupauit ecclesiae, Dioscori sectatores ab Alexandrina se 
 ecclesia separarant. quos cum Proterius episcopus suus ad 
 ministerium proprium reuocare non posset, utrumque damnauit.

mortuo principe Marciano conlectis turbis haereticorum Timotheus 
 et Petrus ueniunt Alexandriam et ordinatur ab haereticis 
 Timotheus episcopus. duo igitur apud Alexandriam episcopi 
 esse coeperunt. ante triduum paschae, quo cena domini 
 celebratur, conductis perditis occupatur ecclesia, ad quam se 
 sanctae memoriae Proterius timore contulerat. ibi supra dicto 
 die in baptisterio occiditur laniatur eicitur et funus incenditur 
 cineresque ipsius sparguntur in uentos.

Leo sumit imperium, 
 ad quem tanti facinoris catholicorum querela peruenit. contra 
 quos haeretici supplicarunt petentes, ut Calcedonensis synodus 
 aboleretur: illi autem uindictam sceleris postulantes.

considerans imperator nimis esse graue uexari tanto itinere sacerdotes, 
 quorum plurimos aut aetas aut infirmitas aut etiam 
 paupertas hunc laborem subire prohibebat, dirigit per totum 
 Orientem magistrianos; dirigit etiam Anatolius episcopus 
 Asclepiadem diaconum suum. per quos omnes illi episcopi, 
 qui Calcedona fuerant congregati, quid Alexandriae factum 
 fuisset agnoscunt consultique rescribunt Chalcedonensem synodum 
 usque ad sanguinem defendendam esse, quia non alteram 
 fidem statuisset quam synodus Nicaena; Timotheum non 
 solum episcopum non haberi sed etiam Christiani appellatione 
 priuari. quo facto fit alter Timotheus catholicus episcopus 
 Alexandriae. uix Timotheus ille depellitur, fugit Petrus, 
 mittitur in exilium Chersonense Timotheus, qui locus in Ponto 
 est abditus.

quamdiu uixit imperator Leo, uixit Timotheus 
 episcopus Alexandriae cum quiete. sed cum Basiliscus occupasset 
 imperium, damnare coepit Calcedonensem synodum et

 
 
 
 fugare catholicos. tunc denique Timotheus ille damnatus 
 accepta libertate Constantinopolim uenit et damnatos haereticos 
 locis suis reddidit. uadit Alexandriam, fugit Timotheus catholicus 
 et in monasterio latet. Petrus ille iterum se Timotheo 
 iunxit, cum quo fuerat ante damnatus.

redit Zeno imperator 
 ad regnum, Basiliscus opprimitur. mittitur Alexandriam, ut 
 pulso peruasore Timotheo Timotheus catholicus redderetur 
 ecclesiae. sed illo Timotheo damnato morte praeuento Petrus 
 consors ipsius ab uno haeretico Alexandrinis episcopus ordinatur. 
 quem nihilominus deici iussit Christianissimus imperator et 
 reduci Timotheum catholicum sicut Acacii Constantinopolitani 
 episcopi litteris continetur. cum quidam episcopi seu clerici 
 seu monachi seu saecularis uitae homines ad communionem 
 catholici episcopi Timothei nollent uenire, diuersis sacris eos 
 terruit clementissimus imperator.

scribit ad papam Simplicium 
 Timotheus dicens Petrum olim in diaconio esse damnatum,

 
 
 
 nunc etiam Christiana societate semotum, mandans per Isaiam 
 episcopum, ut scriberetur imperatori de Petro longius in 
 exilium dirigendo, quia latebat in Alexandrina ciuitate et 
 insidiabatur ecclesiae.

per ferme triennium uel amplius sanctae 
 memoriae papa Simplicius numquam destitit scribere ad 
 Acacium episcopum, ut fieret de Petro quod Timotheus episcopus 
 postulabat. scriptum est etiam principi sed numquam 
 inde rescriptum est.

post omnia Iohannem presbyterum et 
 oeconomum suum Timotheus ad principem misit rogans, ut 
 si quid sibi humanitus forte contingeret, iuberet pietas eius 
 catholicum a catholicis ordinari. ad cuius petita responsum est 
 et tam ipsi quam clericis scriptum atque isdem sacris 
 oeconomus Iohannes multis laudibus praedicatur, ut iam 
 paene omnibus Alexandriae episcopalis putaretur officii candidatus.

defuncto isto Timotheo episcopo oeconomus ille Iohannes, 
 quem clementissimus imperator pro ecclesia et fide scripserat

 
 
 
 laborare, catholicus a catholicis episcopus ordinatur. qui cum 
 more maiorum ad apostolicam sedem synodica per Isidorum 
 presbyterum et Petrum diaconum scripta misisset, superueniente 
 Uranio subadiuua et contra Iohannem episcopum sacra 
 principis deferente, ab episcopatus illius papa confirmatione 
 suspensus est. et quia isdem sacris de restituendo Petro, 
 quem ipse damnauit, fecerat mentionem, haec pars omnino est 
 abnegata. unde uidetur clementissimus imperator offensus.

cum ergo sanctae memoriae papae Simplici nihil totiens ad 
 Acacium ante directa propter Alexandrinae ecclesiae quietem 
 et catholicae integritatem fidei scripta proficerent, superuenit 
 idem fugiens sanctus Iohannes episcopus, qui sicut decebat 
 ab apostolica sede susceptus est. nam et priores eius similiter 
 Romanae ecclesiae tempore persecutionis suffugium poposcerunt. 
 huius aduentus plenius uniuersa patefecit.

cui dum Acacii 
 scripta legeremus, quae de Petro et Iohanne miserat, excessus 
 Acacii etiam in hac causa grauissimi sunt retecti. illo enim

 

 

 
 
 
 tempore, quo de Petro Alexandrino damnato retulit, etiam de

Petro et Iohanne Antiocheno sic scripseraV- Petrum apud 
 Constantinopolim monasterium gubernasse sed hoc propter 
 crimina derelicto Antiochiam fugisse; ibi pulso Martyrio 
 catholico episcopo per uilissimum populum et haereticos 
 sedem ipsius occupasse continuoque damnatum ab episcopis 
 atque a Leone principe Oasam deportatum; de quo lapsum 
 Constantinopolim redisse ac dedisse fidem, quod nullas 
 ulterius turbas facere prorsus auderet, sed, sicut superius 
 dictum est, Basilisci temporibus a Timotheo illo damnato, 
 qui Constantinopolim uenerat, ad Antiochiam remissum fuisse. 
 ut iterum illic episcopatum teneret. quo facto idem Petrus 
 Iohannem quendam presbyterum, de quo Acacium diximus 
 retulisse, ordinat Apamenis episcopum; a quibus non receptus 
 redit Antiochiam et Petrum episcopatus sui pellit auctorem 
 et inuadit eius ecclesiam. quos simul damnatos iterum dicit 
 Acacius petens ab apostolica sede, ut, si ad eam forte

 
 
 
 confugerent, ne ipso quidem dignos haberet aspectu et, si 
 iam aliquam indulgentiam forsitan impetrassent, irritam esse 
 debere nec eorum paenitentiam recipiendam esse.

quod eum 
 praefatus sanctus Iohannes Alexandrinus episcopus relegisset, 
 tacere non potuit, quod illum Iohannem, quem Acacius cum 
 Petro damnauerat et sine paenitentiae remedio fecit ab 
 apostolica sede damnari, post tot damnationes Tyriorum 
 miserit ecclesiae praesidere.

postquam ergo nou solum niliil 
 profecisse litteras decessoris sui sanctus Felix papa cognouit 
 et ludibria quaedam ab Acacio fieri in euersionem fidei et 
 totius ecclesiasticae disciplinae, electis Uitali episcopo Troentinati 
 ex Picenti regione et Miseno Cumanae ecclesiae episcopo 
 ex regione Campaniae sub hac instructione direxit, ut Petrus 
 de Alexandrina pelleretur ecclesia et ut libello sancti Iohannis 
 episcopi Alexandrini responderet Acacius atque ipsi denuntiaretur 
 Acacio, ut anathema Alexandrino diceret Petro.

sed 
 legati supra dicti, quamuis in custodiam hostili more detrusi

 

 
 
 
 chartas amiserint, tamen perfidis haereticis atque damnatis 
 adcommodare non debuerant, quae sola negari potuit, uoluntatem. 
 non solum ergo non egere quae iussa sunt aut quae 
 poterant expedire fecerunt sed etiam haereticis communicauerunt, 
 confirmationem Petri episcopatus, ad quem pellendum 
 missi fuerant, deferentes atque contumelias in. episcopum 
 Iohannem Acacio rescribente portantes.

quibus commotus papa 
 beatissimus habita synodo Uitalem et Misenum ab officio et 
 communione suspendit ac deinde damnauit Acacium. cuius 
 postea audacia deteriora committens etiam illum Petrum 
 Antiochenum eiecto catholico Calendione a se ordinato ad 
 Antiochenam misit ecclesiam.

Postquam Iohannes superuenit episcopus, quem sicut 
 oportuit Romana suscepit ecclesia, sanctus papa Felix legationem, 
 ut dictum est, ordinauit. quae apud perditos animos 
 quicquid est hostilitatis experta est. nam detrusa in custodiam 
 perditis chartis cum grandi uix remeauit obprobrio, episcopatum

 
 
 
 Petri, ad quem expellendum missa fuerat, firmatum reportans. 
 quem Romana anathemarat ecclesia ita:

Felix papa episcopis 
 per Aegyptum Thebaidem Lybiam et Pentapolim constitutis 
 post alia: Petrum uero, qui se ab ecclesiae unitate sub beatae 
 recordationis Proterio separauit et in mortem ipsius parricidae 
 Timotheo ad persequendos iunxit orthodoxos, nulla tanti 
 nominis aut honoris permittimus societate laetari quando in 
 creatoribus propriis non dissimilibus ipso sui exordio caducum, 
 quod se aestimat, reperitur. est ergo praefatus cunctis anathema 
 nec ab ecclesia catholica credatur umquam recipi, qui post 
 coher<ci>tionem saepissimam et per tot annorum spatia in 
 peruersitate propria perseuerans locum satisfactionis amisit..

Sedent quidam in domibus suis nescientes, neque quae 
 loquantur neque de quibus affirment, de aliis iudicare nitentes, 
 cum se ipsi non in dicent et uelint prius accusare quam nosse 
 ac docere quam discere et indiscussis rebus nec inuesti<(gati)>s 
 causis nec rerum ratione quaesita, quod eis ad buccam uenerit, 
 inconsideranter effundere et praecipitanter euomere, non ueritatis 
 adsertione prolata censentes sed studio cacologiae, quae nesciunt, 
 arguentes, eoque progressi sunt, ut etiam recte facta maliuolentiae 
 proposito lacerare contendant; qui si saperent, non 
 praecipitarent omnino sententiam sed perscrutatis ante rebus 
 loquenda depromerent.

uerum quia nos arguunt segnes esse 

 

 
 
 
 censores in uitiis ecclesiae cohercendis, et a nobis consequenter 
 agnoscant non tantum corporalis adulterii esse peccatum, quod 
 et discuti debeat et iure puniri, sed esse longe maius fornicationis 
 et adulterii genus, quod in quolibet Christiano, quia 
 membrum omnis Christianus ecclesiae est, competenter debeat 
 uindicari: tanto enim sacrilegii maius est crimen, quanto animae 
 fornicatio peior est corporis; nam per animae fornicationem ab 
 ipsius dei coniunctione disceditur adque inmundos spiritus 
 spiritalis adulterii genere transitur.

quomodo autem.non < in > 
 hanc partem recidit, qui cum se Christianum uideri uelit et 
 profiteatur et dicat, palam tamen publiceque praedicare non 
 horreat, non refugiat, non pauescat ideo morbos gigni, quia 
 daemonia non colantur et deo Februario non litetur. ei deo. 
 ubi haec deliramenta compererit? quomodo praeuaricator non 
 est, qui in has blasphemiae profanitates incurrit? quomodo 
 sacrilegus non aestimetur, qui abiurata unius dei prouidentia 
 et potestate, quam confessus, ad prodigiosas superstitiones et 
 uana figmenta seducitur?

secundum apostolum longe deterius 
 iureque damnandum confessam ueritatem deserere quam si in 
 eam nullatenus credidisset. quamuis enim ridiculosa sint figmenta, 
 quae proferat. tamen ipse affectus et uoluntas in crimine est 
 et professio ac praedicatio iure damnanda, ac per hoc, qui in 
 alium sententiam damnationis uult sine dilatione proferri, in 
 quo alium iudicat, semet ipsum se condemnare cognoscat.

numquid enim pontifex uindicare debet in eos, qui adulterium 
 corporale committunt, et in eos, qui sacrilf:\'gium. id est 
 fornicationem et adulterium spiritale gerunt, non debet

 

 
 
 
 uindicare? nonne ipse dominus, cum adultera ad eum esset adducta, 
 accusantibus dixit: si quis uestrum sine peccato est, 
 primus in eam lapidem mittat? non ait <si quis uestrum 
 non simili modo adulter est\' sed <si quis sine peccato est\'; 
 quolibet ergo ό obstrictus quisque peccato in alterius peccati 
 reum lapidem non audeat mittere. quibus tunc pro sua conscientia 
 discedentibus mundi saluator adiecit: mulier, ubi sunt 
 accusatores tui? nemo te condemnauit nec ego te 
 condemnabo. sed uade. ulterius iam noli peccare. 
 tenes et teneris. urgues urgueris. obstringis obstringeris; 
 pontificis discussionem flagitas uindictamque deposcis: memento 
 idem aduersum omne crimen esse proferendum.

numquid non 
 etiam leges humanae dicunt, quod reus reum facere non possit? 
 fistucam u ides sin oculo fratris et in tuo trabem 
 non ui des? qui moechos accusas, adulterium facis et corporales 
 adulteros spiritalis adulter incessis? certe discussionem poscis, 
 homo diligens maturus religiosus non uis aliquem in ecclesia 
 peccare, peccantem cupis discuti et poenae consequenter addici: 
 quaecumque in alium promis, et in te proferre cogeris; hoc 
 enim facis, ne segnitia pontificis accusetur, ne maculetur ecclesia: 
 debet ergo et pontificis in omnibus malefactis sollicitudo et 
 seueritas non deesse et ab omnibus ecclesiae fama purgari. 
 sed dicas forsitan < te >

laicum, illum ecclesiae ministrum et 
 eo grauius crimen exaggeres. uerum dicis nec ego diffiteor: 
 tanto sollicitius examinandus est quanto magis propinquus est, 
 tanto magis reus est quanto in illo ministerio constitutus, et 
 haec facere minime debuisset. ecce censura non deest: auditur 
 et. si conuictus fuerit, uiudictae consequenter addicitur. age

 

 
 
 
 modo, quid uis de te? numquid quia in ministerio sacro non 
 es, in plebe sacra non es? an nescis et te membrum esse 
 summi pontificis? an ignoras totam ecclesiam sacerdotium 
 uocitatam?

postremo si ille reus est, qui accedens ad 
 ministerium ecclesiae delinquit, numquid et tu reus non es, 
 qui post confessionem ueritatis ad praua et peruersa et profana 
 et diabolica, quibus te renuntiare professus es, figmenta 
 reduceris?

itaque etiam tu post blasphemias palam publiceque 
 profusas a sacro corpore modis omnibus abstinendus es. non 
 potes enim mensae domini participare et mensae daemoniorum 
 nec calicem domini bibere et calicem daemoniorum, non potes 
 templum dei esse et templum diaboli, lux simul et tenebrae in 
 te conuenire non possunt. uiderim, utrum urgueas atque compellas 
 in alio maleficium uindicari: tu tamen sceleris tui pondus 
 non potes declinare et, quanto in alio transire crimen non pateris 
 impunitum, tanto quid etiam in te pro rerum ratione facere 
 debeamus ostendis.

uerumtamen in ipsis. blasphemiis tuis, 
 quibus es iure plectibilis, imperitiam tuam euidenter agnosce 
 et, sicut ait ille, uoluntatem habere te mentiendi, 
 artem fingendi non habere, cum sic te intellegas malum 
 habere affectum peruersumque apostatandi propositum. ut tibi 
 materia prorsus uanitatis illius nulla suppeditet nec possis 
 adstruere.

quod corde concipis et ore depromis. dic mihi, 
 cum saepenumero in Romanis historiis legatur Liuio ora( to )re 
 saepissime in hac urbe exorta pestilentia infinita hominum 
 milia deperisse atque eo frequenter uentum, ut uix esset, unde 
 illis bellicosis temporibus exercitus potuisset adscribi: illo 
 tempore deo tuo Februario minime litabatur an etiam cultus

 

 
 
 
 hic omnino nil proderat? illo tempore Lupercalia non celebr< ab 
 )antur? nec enim dicturus es haec sacra adhuc illo tempore 
 non coepisse, quae ante Romulum ab Euandro in Italiam 
 perhibentur adlata.

Lupercalia autem propter quid instituta 
 sunt, quantum ad ipsius superstitionis commenta respectat, 
 Liuius in secunda decade loquitur nec propter morbos inhibendos 
 instituta commemorat sed propter sterilitatem, ut ei 
 uidetur, mulierum, quae tunc acciderat, exigendam. proinde si 
 uel ad hoc ipsum aliquid hoc ualeret, hoc intermisso non 
 morbus acciderit, contra quem Lupercalia reperta non sunt. 
 sed feminae nequaquam generare debuerant, pro quarum 
 fecunditate concinuntur inuenta.

Quid dicturi estis de este, 
 de sterilitate, de bellorum tempestate continua? numquid et 
 haec propter sublata Lupercalia contigerunt? si autem non 
 propter ista uel uitanda uel curanda Lupercalia sunt prouisa, 
 quid inani turbatione iactamini? quid Tuscia, quid Aemilia 
 ceteraeque prouinciae, in quibus hominum prope nullus 
 existit, ut bellica necessitate consumerentur, Lupercaliorum fecit 
 offensio, quae longe ante uastatae sunt, quam Lupercalia tollerentur? 
 quando Anthemius imperator Romam uenit, Lupercalia 
 utique gerebantur et tamen pestilentia tanta subrepsit, ut toleranda 
 uix fuerit. numquid per Campaniam Lupercalia gerebantur, 
 quae sublata, morbos illic et pestilentiam procrearent?

sed 
 dicturi estis ad Romam tamquam ad caput omnia pertinere et, 
 quod hic factum non est, diuersis prouinciis adeam pertinentibus 
 obfuisse. cur ergo, antequam ad Romam istae prouinciae 
 pertinerent, praeter Lupercalia propriis opibus floruerunt? ut 
 sterilitas sit continuata terrarum, Lupercalia sublata fecerunt

 
 
 
 an nostrorum menta peccatorum, de quibus olim dictum est: 
 
 
 et 
 Quicquid Romani meruerunt perdere mores ? 
 
 sterilitas certe feminarum debuit prouenire, propter quam 
 auferendam Lupercalia instituta iactantur, non sterilitas terrarum, 
 propter quam Lupercalia non sunt instituta remouendam. quid 
 in Africa unde sterilitas ?

quid in Galliis? Jbupercaha ista fecerunt 
 an nostri mores. furta, homicidia, adulteria, iniustitiae, iniquitates, 
 ambitiones, cupiditates, periuria, falsa testimonia, oppressiones 
 miserorum, bonarum causarum impugnatio malarumque defensio 
 et in omnibus inaudita peruersitas, postremo. quod supra omnia 
 est, deo fictae mentes et sacrilegia artesque magicae etiam 
 paganis horrendae? ecce, quae faciunt omnia aduersa et inimica 
 nobis, non Lupercalia, quae sunt pro uestra salute sublata.

sed quid dicitis uos ipsi, qui Lupercalia defenditis et agenda 
 proponitis? uos ea depretiatis, uos eorum cultum celebritatemque 
 uilem uulgaremque redditis. si offensio Lupercaliorum nobis 
 aduersa procurauit, uestra culpa est, qui quod uobis singulariter 
 prodesse putatis, neglegentissime et non.. longe impari cultu 
 et deuotione ea ducitis celebranda, quam profanitatis uestrae 
 celebrauere maiores. apud illos enim nobiles ipsi currebant 
 et matronae nudato publice corpore uapulabant. uos ergo 
 primi in Lupercalia commisistis. satius fuerat non agere quam 
 ea cum iniuria celebrare, sed deduxistis uenerandum uobis 
 cultum et salutiferum quem putatis ad uiles triuialesque 
 personas, abiectos et infimos.

si uere ergo profitemini hoc 
 sacrum ac potius execramentum uobis esse salutare, ipsi 
 celebrate more maiorum, ipsi cum resticulo nudi discurrite,

 

 
 
 
 ut rite uestrae salutis ludibria peragatis. si magna sunt. si 
 diuina, si salutifera, si in his uitae uestrae pendet integritas. 
 cur uos pudet per uos ipsos talia celebrare? si pudet et dedecus 
 est. itane salutiferum est et diuinum et profuturum, quod uos 
 ipsi dedecus esse fateamini? nemo religionem profitetur. 
 quam per se exsequi prorsus erubescit et refugit: ipsa uerecundia 
 uestra uos doceat crimen esse publicum, non salutem 
 et non diuinitatis cultum, de quo sapiens nullus erubescit, sed 
 instrumenta prauitatum. quibus mens uestra contra semet 
 ipsam testimonium ferens, quod gerendum profitetur, erubescit 
 implere.

Castores uestri certe, a quorum cultu desistere 
 noluistis. cur uobis oportuna maria minime praebuerunt, ut 
 hiemis tempore uenirent huc nauigia cum frumentis et ciuitas 
 inopia minime laboraret? an diebus sequentibus hoc futurum 
 est aestatis? a deo constitutum beneficium est, non Castorum 
 uana persuasio.

dicite nobis, nec Cbnstiani nec pagani, ubique 
 perfidi nusquam fideles, ubique corrupti nusquam integri, qui 
 tam utrumque tenere non potestis, quam sibi utrumque contrarium 
 est: dicite inquam. Lupercaliorum patroni et re uera 
 digni talis ludibrii et cantilenarum turpium defensores, digni 
 magistri uesaniae et qui non sine causa sana capita non habetis, 
 digni hac religione. quae obscenitatum et flagitiorum uocibus 
 celebratur: uideritis ipsi, quid uobis salutis impendat, quae 
 tantam moribus labem perniciemque proponit?

nec est, quod 
 dicatis potius haec agendo et facinora uniuscuiusque uulgando 
 deterreri a talibus commissis animos et pudore refrenari, ne 
 de his publica uoce cantetur, quando, sicut ille ait, non tam 
 deterrere quam admonere animos haec ludibria uideantur 
 et, sicut ille dixit. 
 iram atque animos a crimine sumunt

 

 
 
 
 eo impudentiores effecti, quo crimine publicato expositaque 
 uerecundia nil superest omnino, quod pudeat, nec habet, quod 
 metuat publicari, sed iam se fiducialiter exertat, qualis in 
 propatulo non per coher(ci)tionem sed potius per quandam 
 laetitiam et celebritatem numinum decantata est, quaelibet illa 
 persona, immo et religione se praestare confidit, ut sit, unde 
 numinum sollemnia celebrentur, quae nisi criminum decantationibus 
 non coluntur.

dicite nobis itaque, qui uoluntatelll 
 profanitatis habetis, cuius causas asserere non potestis, qui 
 tuendae habetis propositum falsitatis, quam defendere non 
 potestis: quid dicturi estis de siccitate, de grandine, de 
 turbinibus, de tempestatibus uariisque cladibus, quae pro morum 
 nostrorum qualitate proueniunt? numquidnam haec omnia pro 
 sublatis Lupercalibus contigerunt an malis moribus castigandis 
 meritis retributionibus inferuntur?

sed non mirum est homines 
 non iudicio diuino uelle ista contingere sed uanae superstitionis 
 incursu, qui ut sua crimina et malefacta cooperiant, auctoritatem 
 caeli sidera perhibent adhibere et fatalem indu( cere> 
 errorem necessitatemque peccandi facinoraque sua non de cordis 
 proprii peruersitate procedere sed caelo auctore pendere. proponite 
 igitur, pro quibus aut submouendis malis aut promerendis 
 bonis Lupercalia uestra fuerint instituta, et uideamus, quae 
 illa bona prouenerint, cum Lupercalia gererentur, et quae mala 
 successerint, cum Lupercalia uiderentur ablata.

figite gradum: 
 ad quod uestrum excidium dicatis haec prodigia fuisse reperta, 
 digni, qui monstrum nescio quod pecudis hominisque mixtura 
 compositum siue uere siue false editum celebretis? si propter

 
 
 
 pestilentiam summouendam, ut antiquiora praeteream, ecce, 
 antequam meis temporibus tollerentur, pestilentiam grauem 
 tam in urbe quam in agris hominum pecudumque fuisse non 
 dubium est; si pro sterilitate iactatis. cur in Africa uel Galliis 
 ista contingunt, ubi nec fuerunt aliquando Lupercalia nec 
 constat fuisse sublata? cur nunc Oriens omnium rerum copiis 
 exuberat et abundat. qui nec celebrauit umquam Lupercalia 
 nec celebrat?

an dicitis illic nocere, ubi per plurima saecula 
 fuerant celebrata et repente sublata sunt? uideamus ergo, si 
 his temporibus, quibus dicitis agitata et rite ac plena sui, 
 sicut uobis uidetur, deuotione completa sunt, numquam fames, 
 numquam pestilentia prorsus extiterit. si uero saepenumero 
 his cladibus ad extremum periculi uentum est, apparet his 
 malis summouendis nihil Lupercalia profuisi:ie etiam eo 
 tempore, quo, sicut dictum est, ut putatis, competenti ordine 
 gererentur. sic de singulis quibusque necessitatibus, propter 
 quas dixeritis fuisse prouisum, si constiterit etiam illis non 
 desisse, uana huius remedii conuincitur esse praesumptio. 
 - uerumtamen cur non hoc etiam nunc experiamini. utrum 
 ualeant aliquid rite celebrata? et uos per ludibria ista discurrite 
 uestrorum more maiorum, ut diuinam rem et salutarem 
 uobis, ut dicitis, deuotius celebrando saluti uestrae prospicere 
 magis magisque ualeatis! - numquid cum haec celebrarentur.

a Gallis Roma non capta est et saepenumero ad extrema 
 quaeque peruenit? numquid bellis ciuilibus sub hac celebritate 
 non concidit? numquid Lupercalia deerant, quando 
 urbem Alaricus euertit? et nuper, cum Anthemii et Ricimeris 
 ciuili furore subuersa est, ubi sunt Lupercalia? cur istis 
 minime profuerunt ? certe < si > diuinum est, si salutare uobis, 
 cur non per uos ipsi. ut maiores uestri, ista faciatis? cur 
 causas uestrae salutis minuitis? cur decoloratis, cur eliditis,

 
 
 
 cur ad uilia quaeque deducitis? quid imputatis nobis, cum 
 ipsi remedia uestra calcetis?

satius est et non temptare quam 
 cont.umelioce peragere. maiores certe uestri si uitiose, ut illis 
 u\'debatur, sacrum aliquod celebrassent, instaurandum esse 
 ducebant: cur non, quod ad uitiosum cultum redegistis per indignas quasque id exequendo personas, competenti instauratione 
 reparatis, ut causas uestrae salutis plenius perfectiusque 
 tractetis? cur uos pudeat agere, si salutare est? si diuinum.

cur tractasse sit dedecus? sed inquis uel imaginem ipsius 
 rei non debere moueri. si prodest, si salutare est cur imago 
 potius apud uos et non ipsa sit ueritas? aut si certe nec 
 tunc profuit, quando ritu integro, sicut dicitis, tractabatur. 
 quid quaeritis eius imaginem, cuius nec ipsam profuisse 
 cernitis ueritatem?

sed dicitis tot saeculis rem gestam nOli 
 oportere secludi. nihilominus multis temporibus paganitatis 
 superstitio uentilata est. sacrificetur in templis daemonum et 
 in Capitolio profana uanitas celebretur! cur portionem defenditis 
 et, quae maiora sunt, praeteritis? si plurima genera 
 uanitatum multis acta saeculis probantur esse sublata, cur 
 portio quantouis tempore uentilata non possit auferri? si 
 temporibus praescribitur, imputate maioribus uestri:.;, qui cum 
 hac temporis praescriptione non usi sint, posse, quod superfluum 
 est, et debere rcmoueri, dum plura et maiora submota 
 sunt, indicarunt.

sed dicis etiam Christianis temporibus haec 
 fuisse. sed etiam illa aliquamdiu Christianis quoque temporibus 
 celebrata sunt. numquidnam, quia sub primiş praesulibus 
 Christianae religionis ablata non sunt. ideo sub eorum successoribus 
 tolli minime debuerunt? multa sunt, quae singulis 
 pontificibus diuerso tempore sublata sunt noxia uel abiecta; 
 non enim simul omnes in corpore curat medicina languores,

 
 
 
 sed quod periculosius conspicit inminere, ne aut materia 
 corporis non sufficiat medicinae aut pro conditione mortali 
 simul omnia non possit auertere. quaere, quale sit, unde 
 agis: si bonum est, si diuinum, si salubre, merito quandocumque 
 tolli non debuit; si nec salubre nec diuinum, 
 causandum tibi magis est, cur tardius auferatur, quod superstitiosum 
 constat et uanum, quod certe Christianae professioni 
 non conuenire manifestum est. postremo, quod ad me pertinet.

nullus baptizatus, nullus Christianus hoc celebret et soli hoc 
 pagani, quorum ritus est, exsequantur. me pronuntiare conuenit 
 Christianis ista perniciosa et funesta indubitanter existere. 
 quid me incusas. si quod professioni intime inimicum est, 
 a consortibus professionis Christianae pronuntio submouendum ? 
 ego certe absoluam conscientiam meam: ipsi uideant, qui 
 iustis admonitionibus oboedil\'A neglexerint.

quod etiam praecessores 
 meos forsitan fecisse non ambigo et apud imperiales 
 aures haec summouenda temptasse et, quia auditos esse non 
 constat, dum haec mala hodieque perdurant, ideo haec ipsa 
 imperia defecerunt, ideo etiam nomen Romanum non remotis 
 etiam Lupercalibus usque ad extrema quaeque peruenit. et 
 ideo nunc ea remouenda suadeo, quae cum nihil profuisse 
 cognosco, tamquam contraria uerae religioni noxia potius 
 extitisse pronuntio.

postremo si de meorum persona praescribendum 
 aestimas decessorum, unusquisque nostrum administrationis 
 suae redditurus est rationem, sicut etiam in publicis 
 dignitatibus fieri peruidetis. ego neglegentiam accusare non 
 audeo praecessorum, cum magis credam fortasse temptasse

 
 
 
 eos, ut haec prauitas tolleretur, et quasdam extitisse causas 
 et contrarias uoluntates, quae eorum intentiones praepedirent, 
 sicut ne nunc quidem uos ipsos absistere insanis conatibus 
 uelle perpenditis.

GELASIUS EPISCOPUS UNIUERSIS EPISCOPIS PER DARDANIAM SIUE 
 PER ILLVRICUM CONSTITUTIS. Audientes orthodoxam uestrae 
 dilectionis in Christo constantiam atque ita uos antiquae fidei 
 communionisque sincerae traditionibus inhaerentes, ut mentem 
 Christianae deditam ueritati nullatenus inficerent praeuaricatorum 
 uicina contagia, magnificauimus dominum caritatemque 
 uestram missis litteris alloqui per religiosos uiros filios nostros 
 Cyprianum atque Macarium diacones tota cordis auiditate.

curauimus, quoniam pro sedis apostolicae principatu. cuius 
 sollicitudo delegata diuinitus cunctis debetur ecclesiis, nos 
 uiuimus, si uos statis in domino, magnisque gaudiis 
 triumphamus. cum ubique terrarum dominum Sabaoth semen 
 purae confessionis reliquisse cognoscimus, quod non in petrosa 
 deueniens aestu temptationis exaruit nec uiae proximum 
 cecidit uagantibus inimicis expositum nec in spinas inruit 
 suffocandum sed in bonam terram piae deuotionis uestrae 
 caelesti satione dispersum in tricesimum sexagesimumque

 

 

 
 
 
 fructum centenariumque profecit, perfectionem scilicet frumenti 
 dominici mystica locutione designans.

quapropter 
 exultantibus animis confidentius incitamus, ut ab Eutychianae 
 pestis incursu pectora uestra sapienter intemerata seruetis, 
 quoniam qui perseuerauerit usque in finem, hic saluus 
 erit. dominus prope est: nihil solliciti sitis. siquidem 
 maior est, qui in nobis est, quam qui in hoc mundo, regnumque 
 domini intra nos esse scriptura testante sit certum.

ut 
 autem ab eorum, qui in errore sunt positi, noxia societate 
 caueatis, nullum talibus communicantem ad uestrum recipiatis 
 qualibet subreptione consortium, quia sicut in unaquaque 
 haeresi cum prauitatis auctore damnato successores eius et 
 conplices atque huiusmodi sectatores polluta communione 
 permixtos catholica uitare debet integritas, ita cum Eutychete 
 Dioscorus simulque Timotheus Elurus et Petrus Alexandrinus 
 eiusque communicator Acacius nec non etiam Antiochenus 
 Petrus cum suis omnino sunt participibus abdicandi nec quisquam, 
 etiamsi prauitatem deponere se promittat, recitandis 
 tamen nominibus consentiens perditorum uel eadem recitantium 
 minime communione discretus ad inmaculata sacri gregis 
 ouilia quibuscumque modis est permittendus intrare, ut ecclesia 
 dei nostri. quae maculam rugamque non sustinet, inuiolata 
 permaneat, absint ergo a fidelibus Christi uiperei 
 capitis dira commercia et procul a caelestibus pascuis mortifera 
 uenena pellantur, ut salutaris alimonia panis illius, qui

 

 

 .

 
 
 
 de caelo descendit, fideliter hunc sumentes ad uitam perducat 
 aeternam.

quae ut mutua ualeamus exhortatione prospicere, 
 det operam uestra dilectio, ut et sospitatem uestrae 
 caritatis optatam et fidei communi instantia nobis crebrius 
 aperire non desinat, quatenus alternis nos instructionibus excitantes 
 legitimorum domini sacerdotum possimus inuenire 
 mercedem. per uicinas quoque prouincias haec eadem patefacere 
 uestra caritas uigilanter insistat, ut et qui catholicae 
 communionis sinceritate subsistunt competentibus roborentur 
 alloquiis et qui forsitan a huius rectitudine deuiarunt ad integritatem 
 dogmatis Christiani salubribus monitis reducantur.

nouerit autem uestra fraternitas ecclesiae Thessalonicensis 
 antistitem nostris adhortationibus saepius incitatum contagia 
 communionis externae numquam declinare uoluisse nec apud . 
 nos nomen Acacii uel ceterorum similium perfidorum hisque 
 communicantium congrua professione damnasse. quapropter 
 eum communionem sedis apostolicae non recepisse manifestum 
 est, quoniam nisi puris sensibus et ab omni nefandae societatis 
 peste mundatis beati Petri apostoli nec possumus nec 
 debemus caelestia praebere commercia. propterea cautius 
 agendum est cum praefato, ne catholicis mentibus ficta apostolicae 
 sedis reconciliatione subripiat; quam sicut dolosis 
 artibus fallere et circumuenire non praeualet, ita subdolus 
 non potest optinere.

auctoritatem quoque nostram, quae ad 
 Dalmatiarum est directa pontifices, etiam ad uos credidimus

 
 
 
 dirigendam, quatenus in ueritate catholica secundum formam 
 traditionis antiquae tenere nos consonam noueritis ubique 
 sententiam, si quos uero nouos didiceritis motus exsurgere, 
 nobis fraterna debeatis sollicitudine reserare, quo subinde, 
 quae patrum regulis congruant, praestante domino remedia 
 procuremus.

nec quisquam omnino nobis persuadeat Acacio 
 praeuaricationis suae crimen fuisse laxatum. quia qui, postquam 
 in collegium recidens prauitatis iure commeruit ab 
 apostolica communione secludi, in hac eadem persistens damnatione 
 defunctus est, absolutionem, quam superstes nec 
 quaesiuit omnino nec meruit, mortuus iam non potest impetrare; 
 siquidem ipsis apostolis Christi uoce delegatum est 
 quae ligaueritis super terram et quae solueritis super 
 terram.

ceterum iam de eo, qui in diuino est iudicio constitutus, 
 nobis fas aliud decernere non est praeter id, in 
 quo eum dies supremus inuenit, atque ideo nisi eius nomine 
 refutato ceterisque consortibus huius erroris cum nullo prorsus 
 eorum participare debebitis mensae dominicae puritatem, quam 
 maiores nostri semper ab haeretica magnopere seruauerunt 
 pollutione discretam.

sed neque uos quisquam circumuenire 
 pertemptet, cum dicat non ae religione sed ae nominibus 
 esse certamen uel apostolicam sedem non causam

 

 

 
 
 
 communionis catholicae fideique tractare sed iniuriam dolere, cur 
 uideatur ab Acacio fuisse contempta, quoniam haec et huiusmodi, 
 quatenus simplices quosque decipiant, hi, qui in errore 
 sunt positi, spargere non quiescunt.

uidetis enim, sicut 
 supra iam dictum est, per nomina praeuaricatorum, si, quod 
 absit, in ecclesia recitanda credantur, simul et contagium 
 praeuaricationis induci. sedes autem apostolica in tantum 
 non contumeliam dolet sed fidem defendit communionemque 
 sinceram, ut hodie cunctos, qui in eius uisi sunt prorupisse 
 despectum, si ad integritatem fidei communionisque catholicae 
 reuertantur, secundum regularum tramitem paternarum toto 
 cordis affectu uenientes et plena caritate suscipiat. Dat. III. 
 Non. Aug. Asterio et Praesidio conss.

LIBELLUS QVEM DEDERUNT APOCRISARII ALEXANDRINAE ECCLESIAE 
 LEGATIS AB URBE ROMA CONSTANTINOPOLUM DESTINATIS. 
 GLORIOSISSIMO ATQVE EXCELLENTISSIMO PATRICIO FESTO ET 
 UENERABIURIS EPISCOPIS CRESCONIO ET GERMANO SIMUL CUM EIUS 
 POTESTATE DIRECTIS IN LEGATIONE AB URBE ROMA AD CLEMENTISSIMUM ET CHRISTO AMABILEM IMPERATOREM NOSTRUM ANASTASIUM 
 ALEXANDRINAE UENERABILIS ECCLESIAE DIOSCORUS PRESBVTER ET 
 CHAEREMON LECTOR RESPONSIS EJUSDEM ECCLESIAE SERUIENTES.

Uenerabiles sanctae ecclesiae Romanae urbis atque Alexandrinae 
 non solum fidem rectam atque immaculatam, ex quo salutaris 
 in eis praedicatus est sermo, sed etiam diuino in ministerio 
 semper concordiam seruauerunt, quippe cum ab uno fuerit in 
 utrisque iactum fidei fundamentum (Petrum memoramus

 

 
 
 
 beatum apostolum, cuius per omnia sanctus euangelista 
 Marcus extitit imitator), ita ut, si quando contingeret in 
 rebus ambiguis quaedam episcoporum concilia celebrari, 
 sanctissimus is, qui Romanae praesidebat ecclesiae, reuerentissimum 
 Alexandrinae ciuitatis archiepiscopum delegabat, ut 
 sui curam loci susciperet.

sed hostem humani generis, cui 
 bona perosa sunt, qui in perniciem nostram impio semper 
 furore grassatur, non piguit per satellites proprios zizania 
 inter utrasque conserere, ut tantae unitatis discordiam 
 perpetraret. nam Eutyche impiissimo contra fidem, quae a 
 beatissimis apostolis praedicata est, sentiente et docere 
 temptante contigit per idem tempus sedis apostolicae praesulem 
 tunc Leonem litteras ad Chalcedonense concilium destinare.

quarum litterarum fuere interpretes hi, qui cum Theodorito 
 Cyrreorum ciuitatis episcopo tunc fuerant Nestorianae haereseos 
 sectatores, contraque eam fidem, quae a uenerabilibus 
 trecentis decem et octo patribus est edita, supra memoratae 
 litterae proba(ba)ntur existere et non paruas occasiones his, 
 qui eiusdem nefandissimi Nestorii blasphemias uindicant, 
 praestiterunt, ita ut licentius adstruerent eundem X estorium 
 minime peruersa sensisse.

his igitur causis deo amabilis 
 populus noster offensus est et de Graeca translatione arbitratus 
 est in Latino quoque sermone sensum similem contineri ac 
 sese ab unitate Romanae diuisit ecclesiae. nec non etiam 
 Romanus antistes existimans nos contra eam fidem, quae 
 tradita est a beatissimis apostolis, adspirasse, a nostra se 
 communione suspendit.

uerumtamen eius uolentes satisfacere 
 sanctitati nos eam fidem tenere, quam princeps apostolorum 
 Petrus eiusque discipulus Marcus beatissimi tradiderunt et 
 postmodum trecenti decem et octo uenerabiles edidere pontifices,

 
 
 
 legatos ad urbem Romam nostra dirigere curauit ecclesia; 
 sed ibi quidam ciuitatis nostrae repertus est a recta fide 
 dissentiens atque ab ea ex causis quoque diuersis alienus 
 existens, qui hoc nisus est perpetrare, ne ulla in suscipiendis 
 legatis copia praeberetur. qui nec ad faciem usque salutationis 
 admissi sine aliquo effectu reuersi sunt.

quia uero ante non 
 multum temporis Photinus religiosus diaconus sanctae Thessalonicensis 
 ecclesiae nobiscum de pace sanctarum ecclesiarum 
 uerba conseruit dixitque se ante spatium parui temporis 
 destinatum a sanctissimo archiepiscopo Andrea Thessalonicensis 
 ecclesiae ad Romanum pontificem Anastasium et affirmabat 
 de his, quae nos uehementer offendunt in translatione epistolae. 
 sibi satisfactum fuisse a supra dicto praesule Romanae 
 ecclesiae, quod scilicet in epistolae translatione conprobentur 
 errores, ipsam uero Latinam epistolam iuxta fidem trecentorum 
 decem et octo sanctorum patrum editam constitisse: insuper 
 quaedam retulit ex persona eiusdem antistitis fuisse narrata, 
 quae ad uituperationem eorum, quae in translatione sunt 
 indita, pertinerent et ad illos t et, qui ea confingere temptauerunt, 
 ad satisfactionem uero eorum, Qui rectam fidem 
 inmaculatamque custodire non neglegunt.

quibus abunde 
 sanati cupientesque pristinam redintegrari concordiam maluimus 
 etiam a uobis, si uera sint illa, quae Photinus religiosus 
 diaconus nobis retulerat, edoceri uestraeque desiderauimus 
 occurrere sanctitati et de his omnibus habere conloquium. 
 uerum sanctitas uestra non semel sed crebro nos docere 
 dignata est in epistolae interpretatione errores intersitos non 
 in Latino textu fuisse conceptos.

quapropter supplicauimus 
 nobis, ut confessionem nostrae fidei sumeretis, pro qua 
 uenerabilis ecclesiae nostrae legatione perfungimur: quam

 
 
 
 fidem etiam ubique sanctissimus archiepiscopus intimauit et 
 adprobantium accepit rescripta cunctorum. quod si etiam 
 uestram huic fidei sanctam ecclesiam uideritis congruere, 
 nobis satisfieri iubeatis, ut sublatis e medio scandalis ad 
 pristinam tam Romana quam Alexandrina uenerabiles ecclesiae 
 redeant unitatem.

hanc autem fidei nostrae confessionem 
 uobis optulimus taliter continentem ex euangelicis apostolicisque 
 praeconiis inspiratione diuina solam ueram rectamque 
 fidem, < qualiter > trecenti decem et octo uenerabiles patres, 
 qui in Nicaena synodo congregati sunt, ediderunt. quam 
 secuti sunt et centum quinquaginta, qui in urbem regiam 
 conuenerunt aeque uenerandi pontifices. hanc etiam deexsequentes, 
 qui Ephesi conlecti sunt, patres annuente quoque 
 sedis apostolicae papa sanctissimo Caelestino sacrilegum 
 damnauere Nestorium, poenam in eos, qui temptauerint fidem 
 aliam statuere, praefigentes. quem Nestorium nos quoque 
 simul cum Eutyche contraria his, quae superius dicta sunt, 
 sentientes anathematis ultione damnamus, suscipientes duodecim 
 illa capitula, quae uenerandae memoriae Cyrillus 
 Alexandrinae ecclesiae quondam archiepiscopus scripsit.

confitemur 
 autem unigenitum dei filium et deum, qui secundum 
 ueritatem factus est homo, dominum nostrum Iesum Christum 
 consubstantialem patri secundum diuinitatem et consubstantialem 
 nobis eundem ipsum secundum humanitatem, qui 
 descendit et incarnatus est de spiritu sancto et Maria uirgine 
 theotoco hoc est dei genetrice, unum filium non duos exsistere. 
 unius namque dicimus unigeniti filii dei siue miracula siue 
 etiam passiones, quas sponte pro nobis carne sustinuit. eos 
 autem, qui diuidunt uel confundunt aut phantasiam aliquam

 
 
 
 introducunt, nequaquam omnino recipimus, quia incarnatio illa., 
 quam dei genitrix secundum ueritatem ex se edidit, augmentum 
 filii non effecit; mansit enim trinitas et incarnato, quod unum 
 ex trinitate est, dei uerbo.

haec itaque scripsimus non fidem 
 nouantes sed uobis causa concordiae satisfacere cupientes. 
 omnem autem, qui aliter sentit sensitue seu nunc seu 
 aliquando in quocumque loco uel in quolibet concilio, 
 anathematis poena percellimus, praecipue uero Nestorium et 
 Eutychen uniuersosque, qui illis adsentiunt.

uestra igitur 
 reuerentia suscipiens fidem nostram hanc se praesuli Romanae 
 ecclesiae Anastasio adseruit relaturam, quem et paratum 
 existere memorabat satisfacturum illis, si qui fuissent a 
 nobis pro hac causa transmissi. illud etiam adserebat, contra 
 hanc fidem Dioscorum Timotheum Petrumque sensisse, nostrae 
 quondam ciuitatis archiepiscopos nec debere in diptychis 
 eorum nomina recenseri. nos contra poposcimus aut produci 
 aduersus eos, qui adstruant talesque demonstrent, aut, si non 
 reperirentur, qui eos conuincere potuissent, nobis pro eorum 
 persona satisfacientibus adquiescat demonstrantibus et adprobantibus, 
 quod hanc fidem tenuerint docuerint cunctisque, 
 quos informauerunt, tradiderint praefati patres nostri et 
 archiepiscopi Timotheus Dioscorus atque Petrus. uestra autem 
 sanctitas renuit dicens non sibi fuisse praeceptum ab apostolicae 
 sedis antistite de his facere quaestionem.

huius rei gratia 
 obtestamur uos coram magno deo et saluatore nostro Iesu 
 Christo, qui de sancta et dei genitrice uirgine Maria incarnatus 
 et natus est quique concordem glorificationem seruitutemque 
 fidelium probat libenter et suscipit, et sanctis angelis eius

 
 
 
 et hac eadem inmaculata, quae de illo est, fide, ut ad urbem 
 Romam fauente domino uenientes hanc chartulam offeratis 
 apostolicae sedis antistiti Anastasio,

quae ex persona sanctae 
 ecclesiae uobis Alexandrinae oblata est, ut eius sanctitas 
 relegens, quae sibi fuerint placita, seu litteris ad sanctissimum 
 archiepiscopum nostrum datis seu per aliquem internuntium 
 manifestare dignetur. nam cum a sanctitate eius fidei rectae 
 fuerit seruata confessio, quae est a beatis patribus constituta, 
 nos paratos existere profitemur ad urbem Romam legatos, qui 
 pro unitate sanctarum dei ecclesiarum agere debeant, destinare.

confidimus autem in domino nostro Iesu Christo, quod huic 
 fidei eius beatitudo consentiens iuxta illa, quae in responsione 
 sunt posita, ueluti proprios etiam nostros populos arbitretur 
 et pro eorum regimine sollicitudinem gerat cupiens secundum 
 deum omnibus utilis approbari.

exemplar autem huius 
 chartulae penes nos detinuimus. necesse habentes, si qua 
 mora prouenerit, quominus sanctarum ecclesiarum unitas fiat, 
 in illo glorioso de caelis aduentu domini nostri Iesu Christi, 
 cum uenerit iudicare uiuos et mortuos, ante tribunal eius, 
 ubi nulla est acceptio personarum, cum hoc adsistere ad 
 refellendum eos, qui sanctarum ecclesiarum neglexerint unitatem. 
 EXPLICIT. DIONVSIUS EXIGLUS ROMAE DE GRAECO 
 CONUERTI.

Residente synodo uenerabili uiro papa Gelasio una cum 
 Bonifatio Maximino Epiphanio Basilio Uitali Claro Irenaeo 
 Decio Asello Euplo V alentino Martiniano Basso Benigno 
 Primitiuo Palladio Uindemio Constantio Martyrio Candido 
 Laurentio Deodato Mercurio Stephano Dulcitio Fortunato 
 Paschasio Sanctulo Innocentio Chrysogono Colonico Uiatore 
 Salustio Luciano Molensi Maximiano Ualentino Constantio 
 Gaudentio Felice Uitaliano Petro Sereno Aucupio Timotheo

Stephano Laurentio et Probo episcopis, residentibus etiam 
 Castino Laurentio Canusio Eugenio Ianuario Marciano Gordiano 
 Petro Urbico Paulino Ualente Petro Asterio Smaragdo 
 Bonifatio Maxentio Epiphanio Iustino Felice Redempto Proiectitio 
 Iouino Bono Paschasio Laurentio Calixto Iohanne 
 Ualentino Sebastiano Martino Epiphanio Andrea Seruodei 
 Apellione Petro Seruando Romano Marcellino Domnino Agapito 
 Abundantio Marcellino Litorio Laurentio Agathone Sebastiano 
 Ualentino Anastasio Genesio Dionysio Epiphanio Acontio

 
 
 
 Paulino Agapito Adeodato Benedicto Dominico Redempto Seuero 
 Iuliano Stephano Crescentione Septimino Cypriano et Epiphanio 
 presbyteris una cum Amandiano uiro illustri et Diogeniano 
 uiro spectabili, adstantibus quoque diaconibus Gelasius 
 episcopus ecclesiae catholicae urbis Romae dixit:

(l\\Iemiuit 
 dilectio uestra superiore conuentu oblatum nobis a Miseno 
 libellum in conspectu uestro fuisse recitatum, hunc eundem, 
 si placet dilectioni uestrae, denuo recensendum, ut acta nostra 
 contineant. qui aliud se quoque petitorium prae manibus 
 habere profitetur. <quo id>, quod etiam in hoc continetur, possimus 
 agnoscere). et adiecit: \'Miseni libellus denuo recitetur\'.

Anastasius diaconus recitauit: (Datum a famulo uestro 
 Miseno die octauo Iduum Martiarum Uiatore u. c. cons. 
 Quantum ad meae pertinet infelicitatis abruptum, errori meo 
 qualibet ratione contracto definio non esse parcendum, quoniam 
 hoc ipso poena carere non debeo, quod merui ad causam 
 poenalem quacumque sorte perduci.

quantum uero respicit 
 ad remediale subsidium, duo sunt, quae me ad hoc suppliciter 
 implorandum uenire constringunt: ne uel ego desperatione 
 magis perpetuis cruciatibus sim. dignus addici Iudae 
 praeuaricatoris exemplo et quia tanta est ineffabilis illa clementia, 
 quae per apostolicam potestatem uniuersum facinus 
 possit absoluere.

hanc igitur solam in meo negotio, papa 
 uenerabilis, uocem miserandus eft\'undo (parce prostrato. porrige 
 manum iacenti\'! nullis ignorantiae excusationibus nitor, nullas

 
 
 
 decipulas circumuentionis optendo nec in quemquam calamitatis 
 meae studeo transferre discrimen, quia alios incusare 
 non debeo, qui poscam clementer absolui. sufficit mihi, quia, 
 licet mihi pro mea defensione nihil adferam, non ambigam 
 tamen haec omnia tuo iudicio esse tractanda.

tantum quaeso, 
 ut supernam misericordiam subsequentes, quae pronuntiat per 
 prophetam: nolo mortem morientis, donec reuertatur 
 et uiuat. uos potius cuncta, quae in personam meam gesta 
 sunt, benigna consideratione deliberantes uiaticum seni aegritudine 
 continua et maceratione consumpto, ne sine ecclesiastico 
 munere rapiar. non negetis, ex alterius casu experimentum 
 meae formidinis intuentes. qui auxilium etiam uobis conferre 
 uolentibus non potuit adipisci. et me per imperitiam hac clade 
 potius implicatum hoc ipsum dignanter ostendit, quod ad 
 receptionis ecclesiasticae superstes gratiam ualui peruenire).

Quo lecto Gelasius episcopus dixit: (Petitorium gesta 
 retinebunt) et adiecit: ipse nunc Misenus adueniat et petitorium 
 quod obtulit ipso praesente recitetur). cumque ingressus 
 fuisset, Misenus prostratus in terra aliud petitorium obtulit 
 et rogauit, ut susciperetur. cumque susceptum fuisset, Gelasius 
 episcopus dixit: (utraque petitoria, quae obtulit, ipso 
 quoque praesente legantur*.

Iterum Anastasius diaconus recitauit: \'Datum a famulo 
 uestro Miseno sub octauo Iduum Martiarum Flauio Uiatore 
 u. c. cons. Quantum ad meae pertinet infelicitatis abruptum, 
 errori meo qualibet ratione contracto definio non esse parcendum, 
 quoniam hoc ipso poena carere non debeo, quoniam 
 merui ad poenalem causam quacumque sorte perduci. quantum 
 uero respicit ad remediale subsidium, duo sunt, quae me ad 
 hoc suppliciter implorandum uenire constringunt: ne uel ego 
 desperatione magis perpetuis cruciatibus sim dignus addici 
 Iudae praeuaricatoris exemplo* et cetera quae superius continentur.

Item aliud petitorium: \'Datum a famulo uestro Miseno 
 sub tertio Iduum Martiarum Flauio Uiatore u. c. cons. 
 Oblato primitus petitorio meo nihil aliud suppliciter exoraui, 
 quam ut misericordia mihi sedis apostolicae non in perpetuum 
 negaretur.

cuius mihi spem quoniam pro inmensa dei pietate, 
 qua regitur, relucere iam sentio, magis magisque conscientiam 
 meam contagiis perfidorum, quae infeliciter potius quam studio 
 circumuentus incideram, liberam purgatamque esse pronuntians 
 toto corde atque ore protestor sub diuinae contemplationis 
 intuitu me omnes quidem haereses et quicquid inimicum 
 est catholicae et apostolicae fidei communionique sincerae 
 prona mente refutare, tum praecipue Eutychianam haeresem 
 cum suo scilicet auctore Eutychete et eius sectatore Dioscoro 
 uel successoribus eius atque communicatoribus Timotheo

 
 
 
 Helluro, Petro Alexandrino, Acacio Constantinopolitano, Petro 
 Antiocheno cunctisque eorum complicibus et communicatoribus 
 respuere damnare et anathematizare perpetuo omnesque istos 
 et huiusmodi horribiliter execrari, nec umquam me cum talibus 
 ullum quolibet modo profiteor habiturum esse consortium sed 
 ab his omnibus futurum prorsus alienum.

quorum prauitatem 
 licet numquam uoluntate receperim, tamen quia meae calamitatis 
 impulsu minus cautus uideor incidisse, sub conspectu 
 dei et beati Petri apostoli eiusque uicarii ac totius ecclesiae 
 mea sicut dixi confessione uoceque condemno detestor exhorreo, 
 in sola me fide communioneque catholica et apostolica semper 
 duraturum esse confirmans. cui petitioni meae manu mea 
 subscripsi sub III. Id. Mart. Uiatore u. c. cons. ac uestrae 
 beatitudini in conuentu uenerandorum credidi meis manibus 
 offerendam\'. Et alia manu: 'Ego Misenus huic petitioni meae 
 et a me oblatae subscripsi die et consule supra scripto\'.

. Gelasius episcopus dixit: \'Quae lecta sunt, transcribantur\' 
 et adiecit: \'quid uideatur fraternitati uestrae statuendum, 
 uestri quoque consilii participatione desideramus agnoscere\'. 
 leuauerunt se omnes episcopi uel presbyteri rogantes et 
 dicentes: \'exaudi Christe: Gelasio uita!\' dictum uicies. quod 
 uobis deus dedit in potestate, praestate!\' dictum duodecies. 
 \'hoc fac quod facit domnus Petrus!\' dictum decies. \'ut indulgeas 
 rogamus\'. dictum nouies.

Cum denuo resedissent, Gelasius episcopus dixit: *Sedes 
 apostolica quidem, quae Christo domino delegante totius

 
 
 
 ecclesiae retinet principatum, pro dispensatione curaque generali. 
 quam uel pro fide catholica uel pro paternis canonibus 
 regulisque maiorum necessaria semper circumspectione dependit, 
 Misenum atque Uitalem, quos contra Eutychianae 
 pestilentiae sectatores uel contra eos, qui talium se communione 
 polluerant, suae potestatis legatione suffultos ad 
 Orientem dudum sub sanctae memoriae decessore meo praesule 
 destinarat, cur apostolica praecepta declinantes quolibet 
 modo in eorum, aduersum quos missi fuerant, consortia recidissent, 
 gestis synodalibus rerum discussione patefacta communione 
 pariter et honore merito iureque submouit.

quibus 
 tamen misericordiae locum memor supernae pietatis pro suo 
 moderamine reseruauit et, dum conditionem posuit ultionis, 
 spem noluit propitiationis abscidi sicque suam sententiam 
 temperauit, ut istorum ueniam cum illorum mallet salute 
 prouenire, quorum fuerant participatione decepti, ac potius 
 praeberent eis, quos suo firmauerant in prauitate consensu, 
 et salubrem correctionis metum et emendationis imitandae 
 consortium.

denique sic ipsa animaduersionis uerba librata 
 sunt, ut se illi et cum istis perculsos aduerterent et ex eorum 
 conditione non diff<id>erent posse saluari. in quo utique et his 
 non est in totum uia praeclusa remeandi et illis, si mallent, 
 per istos est oblata correctio studiumque porrectum, quo 
 possent meliore conatu praeteritos compensare prolapsus, si 
 fauorem, quem praeuaricatoribus facili uoluntate detulerunt, 
 in reformationem catholicorum potius conuerterent sacerdotum. 
 dictum est enim tamdiu istos fore suspensos, donec auctore

 
 
 
 deo et annisu catholicorum principum uel populi Christiani 
 Alexandrina catholicum sacerdotem recepisset ecclesia.

gratulandum 
 scilicet crederetur nullo modo Graecos non posse 
 renuere, quod uiderent ab apostolica sede fuisse damnatum, 
 facileque eos posse de istorum supplicio commoueri, ut nossent. 
 quid uitarent et quid consequenter ambirent, ac uelle putarentur 
 resipiscendo magis sentire cum rectis quam iugiter 
 errare cum perfidis, expectatumque diu est, ut his rationibus 
 incitati contagia nefanda deponerent una cum sede apostolica 
 sentiendo, sicut de eorum speratum fuerat uoluntate, nitentes 
 catholicis sacerdotibus reuocandis studium potius commodare 
 utque et ipsi ad orthodoxam recurrerent unitatem et istis, 
 qui illorum participes erroris extiterant, ministrarent praestitutae 
 receptionis effectum. nec qua fieri potuit occasione 
 cessatum est, quo competenter admoniti et sufficienter instructi 
 pariter pericula uitanda cognoscerent ac patere sibi 
 ianuam, si sinceris mentibus hanc petissent, apostolicae communionis 
 aduerterent.

sed quia eo peruentum est, ut hortamentis 
 quoque medicinalibus, dum etiam quae referrent contraria 
 non haberent, differrent tamen hactenus adhibere consensum, 
 illorum quidem difficultatibus paternum debemus pii 
 doloris affectum deprecantes omnipotentiam dei nostri, quae 
 sola quamuis deuias in ueritatis uiam potest conuertere uoluntates. 
 ut eisdem suae propitiationis operatione mirabili spiritum

 
 
 
 resipiscentiae et efficientiam correctionis dignanter infundat.

quae donec, sicut de eius uirtute confidimus, diuina placatione 
 proueniant, huic interim, qui supplicat, desiderabiliter 
 expetenti nullatenus perire patiamur, ut cuius non sunt Orientales 
 deiectione perterriti ne in errore persisterent, saltim 
 curatione prouocentur ut redeant ad salutem, praecipue cum 
 dispositionis sedis apostolicae clementiam tenor comitetur 
 ipse dictorum neque prolata sibi repugnare constitutio iudicetur.

definitum quippe est, ut superius iam praedictum est, 
 eos ae quibus agimus eatenus debere suspendi, donec auctore 
 deo et praefatis adnitentibus Alexandrina catholicum reciperet 
 ecclesia sacerdotem. non abrupte et sine exceptione propositum 
 sed ea ratione depromptum est, qua non, siue illis adnitentibus 
 siue non adnitentibus, indifferenter uideretur infixa sententia, 
 ideoque, sub quo tenore librata conditio est, eodem non existente 
 necessitatem suae professionis absoluit. quod enim cum adnisu 
 praedictorum pronuntiatum est esse faciendum, hoc eodem non 
 succedente non fieri posse manifestum est sed, cum eorum etiam 
 faciendum memoratur adnisu, satis euidenter ostensum est. quod 
 sine hoc non possit impleri. licet ergo illi, quorum deesse 
 probatur adnisus, de sua sunt obstinatione miserandi, tamen 
 quia deest, sicut sine eo effici non potest quod cum eodem 
 -effici posse praesumptum est, ita desistentibus causis, per 
 quas hic articulus ueniret ad terminum, insolubiliter non

 

 

 
 
 
 retinet obligatum.

quapropter lata sententia non existentibus, 
 per quae possit usque ad sui exitum deputatam retinere 
 mensuram, his consulendi, qui ea ante tenebantur, tribuit 
 libertatem. et apostolica quidem sedes, ut saepe repetendum, 
 aestimans Orientales nullo modo non posse respuere, quod 
 sedes apostolica refutasset, eosque saluti propriae et apostolicae 
 communioni nullius praeferre posse personam, haec de 
 eorum mentibus melius aestimarat. sed, quod iterum non 
 tacendum est, dolenda pernicies non uelut improuidam bene 
 de Orientalibus sentientem potest opinionem magis apostolicae 
 sedis arguere quam suae peruicaciae potius deputare, quod 
 oblatum sibi tramitem propriae redintegrationis secuta non 
 fuerit, nec ideo tamen aliis debet medicinalem desiderantibus 
 impedire per suam peruicaciam facultatem.

tunc enim dicta 
 sunt de Graecorum consensione fidenter, quia simul et beati 
 Petri societatem quibuslibet uidebantur praeponere posse personis 
 et, qui extiterant ante catholici, aestimabantur consensuri 
 facile ueritati atque ideo cuiuslibet hominis affectum 
 desideriis apostolicae communionis non posse praeponere. qui 
 cum nondum susceperint per quas is ordo decurreret uoluntates, 
 id, quod per eas fieri posse praesumptum est, cernitur 
 absolutum, quoniam, cum desunt qui efficiant, nullus prouenire 
 possit effectus — immo cum idem ipsi, per quos iudicabatur 
 esse faciendum, ne efficiatur obsistunt.

qui si in hac 
 sunt, quod absit, obstinatione mansuri, resoluta conditio est

 
 
 
 illius rei, quae eorum studiis fiducialiter censebatur impleri; 
 -si uero, sicut potius optamus, fuerint ad meliora conuersi, 
 ne inter haec interim, qui misericordiam postulat, uel aetate uel 
 morbo, quo frequenter impetitur, possit intercipi, dum superstes 
 est, consulendum est, ne defuncto iam nullum possit remedium 
 subrogari. quippe cum non dictum sit siue illis annitentibus siue 
 etiam fortassis inuitis sed cum eorum magis adnisu, quod prouulgatum 
 fuerat, posse constare, sic igitur cum illis. adnitentibus 
 nullatenus praefixa perdurant.

hoc etiam tenore beatus Paulus: 
 apostolus non ideo, quod absit, fefellisse credendus est aut 
 sibi extitisse contrarius, quoniam cum se ad Spanias promisisset 
 iturum, dispositione diuina maioribus occupatus ex causis 
 implere non potuit quod promisit. quantum enim ipsius 
 uoluntatis interfuit, hoc pronuntiauit quod re uera uoluisset 
 efficere; quantum ad diuini secreta consilii, quae ut homo 
 omnia non potuit licet spiritu dei plenus agnoscere, superna 
 praetermisit dispositione praeuentus.

nec quia beatus Petrus 
 apostolus pro affectu diuinae reuerentiae ipsi domino respondit: 
 non lauabis mihi pedes in aeternum, fefellisse, quod 
 absit, aut in sua putabitur minime constitisse sententia, quia 
 mox eidem diuinae cesserit uoluntati, ut, quod se dixerat non 
 esse facturum, causis astrictus humanae salutis expeteret prona

 

 
 
 
 uoluntate faciendum.

idcirco illa non succedente uia, qua 
 reorum fuerat reconciliatio constituta, alteram licet adoriri, 
 qua subueniatur quibus subueniendum esse decretum est, 
 maxime cum Miseno ex quolibet excessu uel qualibet 
 praeuaricatione poena sufficiat, quae usque eo tractata est, ut 
 sola conditionis humanae et suprema consideratione laxetur, 
 remittendaque punitio sit, quae non habet ultra quo crescat, 
 quia cum nulli animae deus omnipotens et misericors per 
 ecclesiasticam pietatem quaerenti uoluerit remedium denegari, 
 non dubium est hoc ipso auctore deo et diuina conpunctione 
 prodire, ut tunc de eius receptione tractetur, quando eam 
 non protelanda quoque necessitas compellat impendi;

nostro 
 praeterea saluatore beato Petro apostolo prae ceteris deleganti: 
 quaecumque ligaueris super terram, ligata erunt 
 et in caelis et quaecumque solueris super terram, 
 erunt soluta et in caelis, sicut et his uerbis nihil 
 constat exceptum, sic per apostolicae dispensationis officium 
 et totum possit generaliter alligari et totum consequenter 
 absolui, praecipue cum ex hoc magis praeberi cunctis oporteat 
 apostolicae miserationis exemplum, ut absolutione damnati, si 
 resipiscant uniuersi et ab errore se retrahant atque ad

 

 
 
 
 apostolicae communionis sinceram redeant puritatem, uinculis se 
 damnationis illius, quam uniuersaliter merito praeuaricationis 
 exceperant, non ambigant exuendos. neque enim qui longe 
 positos ad integram fidem curare nitimur, reuertentes in 
 praesenti supplices refutare debemus. ubi sollicite praecauendum 
 est, ne conscientiae detrimentum negantes usque ad extremum 
 poscenti misericordiam, quod absit, ullatenus incidamus 
 censuraeque (se)ueritas etiam circa supplices sine fine persistens 
 transeat in reatum.

proinde quantum permittente domino 
 possibilitatis humanae desideranti remedia praebeamus, totum, 
 quod supra nostrae facultatis est modulum, diuino iudicio 
 relinquentes. non autem nobis poterunt imputare, cur praeuaricationis 
 offensam uiuentibus remittamus, quod ecclesiae deo 
 largiente possibile est, qui nos etiam mortuis ueniam praestare 
 deposcunt, quod nobis possibile non esse manifestum est. 
 quia cum dictum sit quae ligaueris super terram, 
 quos ergo non esse iam constat super terram. non humano 
 sed suo iudicio reseruauit nec audet ecclesia sibimet uindicare, 
 quod ipsis beatis apostolis conspiciat non fuisse concessum, 
 quia alia sit causa superstitum alia defunctorum.

tulerit 

 

 
 
 
 Uitalis sortem diuini iudicii, cui etiam cum magnopere 
 uellemus non potuit subueniri: huic saltim prosint, dum 
 copia uiuentis admittit, in remediis adsequendis alterius 
 experimenta repente subtracti. cumque scriptum nouerimus: 
 unus adsumetur et unus relinquetur, hortatur nos 
 intercepti periculum in superstite subsidia non differre sanandi, 
 qui hoc ipso recipiendus diuinitus indicatur, cum illi superuiuit, 
 qui ad haec non meruit peruenire, et quoddam de utroque 
 caelestis iudicii refulget examen ostenditurque nobis euidentius 
 in duobus, in quo fuerit causa sine uenia et in quo sit, quae 
 indulgentia carere non debeat, atque ideo, quod ipse quoque, 
 si superstes competenter Acacius expetisset, potuerat optinere 
 (quippe de quo sic positum est insolubilem fore, ut non 
 diceretur: etiamsi forte corrigeret), multo magis huic, qui 
 communione eius infectus est, imploranti flebiliter pietatis est 
 apostolicae non negare.

professus ergo Misenus regulariter se 
 omnes haereses, Eutychianam praecipue cum Eutychete, 
 Dioscoro, Timotheo Helluro Petroque Alexandrino, Acacio 
 Constantinopolitano Petroque Antiocheno uel cunctis horum 
 successoribus sectatoribus et communicatoribus detestari 
 eosque anathemate ferire perpetuo, communionis apostolicae 
 et sacerdotalis gratiam, quam catholica traditione percepit, 
 recipiet dignitatis).

 

 
 
 
 
 Omnes episcopi et presbyteri surgentes in synodo adclamauerunt 
 \'exaudi Christe: Gelasio uita!\' dictum quindecies. 
 \'domne Petre, tu illum serua!* dictum duodecies. \'cuius sedem, 
 et annos!\' dictum septies. \'uicarium Christi te uidemus!\' 
 dictum undecies. \'apostolum Petrum te uidemus!\' dictum 
 sexies. \'cuius sedem, et annos!\' dictum septies trigesies. 
 
 Sixtus notarius sanctae ecclesiae Romanae iussu domni mei 
 beatissimi papae Gelasi ex scrinio edidi die tertio Id. Maii 
 Flauio Uiatore u. c. cons.

DILECTISSIMIS FRATRIBUS UNIUERSIS EPISCOPIS PRESBVTERIS 
 DIACONIBUS ARCHIMANDRITIS ET CUNCTO ORDINI UEL PLEBI PER 
 ILLVRICUM DARDANIAM ET UTRAMQVE DACIAM SVMMACHUS. Quod 
 plene fieri cupimus! \'Si quae scribimus impleantur, nullus 
 stupeat seruatum hactenus nos nunc soluisse silentium, cum 
 prudentissimi Salomonis ista uox personet: tempusloquendi

 

 

 
 
 
 et tempus tacendi. quia taciturnitatem praesens tempus 
 expugnat: nam inter ea quae accidunt nunc silere nec fidei 
 stimulis excitari magni constat esse fastidii.

quippe ubi religionis 
 reuerentia et summa concutitur, aptum iuxta diuinam 
 scripturam dicere eos qui sunt mites debere esse pugnaces. 
 est siquidem et spiritalis quaedam deo accepta congressio; 
 inde et laudabiliter uniuersa tolerantur, ne quisquam a diuina 
 caritate separetur. et uos quidem docere quid deceat, graue 
 onus pudoris, sed necessarium de utilitatibus ammonere. neque 
 enim congruum illis religiosae offerre dogmata disciplinae, a 
 quibus institutionis ipsius expectatur plena perfectio. sed 
 breuiter clara perstringimus.

cui incognitum, Constantinopolitana 
 ecclesia qua Nestorii contagione laborauerit, Nestorii 
 inquam, qui quasi putre corporis membrum a societate catholicae 
 communionis excisus est? ubi terrarum non praedicatur 
 congregatio Calcedonensis sancta concilii, quae Eutychen et 
 Dioscorum, duo nomina famosa et magnae perfidiae, unius 
 sententiae integritate damnauit. iniquitatis complices et uno 
 spiritu diuinis dogmatibus aduersa ructantes?

quis Petrum et 
 Timotheum praefatorum uernulas ignorauit, propugnatores 
 intentionis addictae et auctores ac magistros suos scaeuo 
 errore uincentes? illum Timotheum loquimur parricidam, qui 
 sanctae recordationis Proterio superstite non solum ecclesiam 
 non religiosis auctoribus occupauit uerum etiam effusionem

 

 
 
 
 pii sanguinis ad crimen peruasionis adiecit. ipsius nempe 
 damnationem uniuersalis est ecclesiae uox locuta, dum eum 
 nomine quoque Christiani honoris exueret. cuius Petrum 
 sequacem notum fecerunt orthodoxorum plurimae passiones, 
 in quibus ille uirtutem animi sui exultauit ostendere. nouit 
 hunc Ephesus cum tota societate Dioscori, ubi cum proprii 
 auctore peccati finem sancti Flauiani operatus innotuit. tacenda 
 . II....... \'II ..... ,..,... ,........,.

sunt Antiochiae mala, UDI per alterius Petri nefanda ludibria 
 reuerendum sacerdotii nomen inrisum est. quis Apamiae et 
 Tyri gemitus tragicis criminibus comparandos, uel si solis 
 uacet, digna possit lamentatione deflere? quid Acacium?

qui 
 quasi bonis suis fascino quodam grauatis, quae Basilisco 
 imperante praemiserat, nouo exemplo poenae deprehensus est 
 aduersum se ipsum dicens ipse sententiam, illos mutata 
 uoluntate defendens, quos prius gloriosum putauit addicere, 
 et laborans sociare fidelibus, quos dudum haereticos manifestae 
 praeuaricationis ostenderat: propter quos maxime fugiendos et 
 designatorum superius damnato agmini coaequandos illa, 
 propter quae fidelis probatus est esse, dissoluens et permixtus 
 his, per quae ecclesiae laesio generalis euenit.

aduersum hos 
 si patrum dogmata ratio suadet esse seruanda, cogitate, si 
 possunt maiore transgressione calcari quam nunc per eos, qui 
 in partibus uestris Eutychetis dogmata recidiua resuscitant. 
 si uero tamquam infirme constitutae sententiae sine periculo

 

 

 
 
 
 negleguntur, citra ullum robur credulitatis nostrae summa 
 subsistit semper succedentibus nonis uetera constituta soluentibus.

quando enim paternarum regularum despiciuntur 
 inuenta nec eorum, quae bene instituta sunt, firmitas uindicatur, 
 huiusmodi impietatem necesse est fidei semper uenire. 
 nam ubi facilis dissolutio est rationabilis constituti, ibi omnis 
 sanctitatis forma corrumpitur, Christus impetitur et (quis 
 hoc fidelium patienter accipiat?) instituta patrum reuerenda 
 calcantur. et (quis non uitae mortem iusta electione praeponat?) 
 ubi catholicae fidei adoranda reuerentia?

ubi multo 
 cruore sanctorum dogmata constituta? ubi doctorum ueterum 
 fidelis auctoritas? ubi illa religiosarum mentium stupenda 
 patientia, propriis bonis contenta nudari, ne de spe aeternae 
 hereditatis excideret, quasuis ambiens passiones, ne incorruptibilis 
 illius boni iudicaretur indigna?

nam nulla maiora 
 documenta sunt fidei quam ubi temporis ratio suadet uitam 
 subdere passioni, et ideo, qui pro ea periculum persecutionis 
 subire meruerit, dignum se caelesti ostendit esse militia. 
 Christus nos pio sanguinis sui pretio comparauit gratiae 
 libertate concessa nihil inuenientibus humanis operibus, quod 
 dignum pro tanta mercede tribuerent, atque ideo, ubi religionis 
 iniuria est, amorem fidei omnem transcendere oportet affectum.

unusquisque ergo exilia et peregrinationes tamquam 
 domum patriamque respiciat, ne desideriis retentus humanis 
 Christi societate priuetur. ecce tempus, quo repetit fides

 
 
 
 milites suos et inclamat ad defensionem sui feruorem gratiae 
 consecutos! fidem ipsam dicere iudicemus \'ecce tempus optabile, 
 ecce fructuum congregatio desiderata fidelium, ut paruis 
 passionibus munera magna compensent!

\' pluribus caritatem 
 uestram pro dispensatione nobis credita cuperemus hortari: 
 sed quid opus nostrae uocis stimulis, ubi ad tolerandas pro 
 Christo magnanimiter passiones apostolicis et patrum docemur 
 exemplis, quae per damna humanarum rerum caelestium nobis 
 ostenderunt augmenta uirtutum?

ergo pronuntiemus intrepidi 
 claras ecclesiae cum magna fiducia disciplinas; longe sit a 
 nobis prophetae sermo dicentis: et sacerdotes uera celauerunt. 
 quem enim latet discipulorum scientiam a doctoribus 
 exigendam et, quod non pronuntiatum laedit sequaces, hoc 
 periculosum esse tacentibus? necesse est enim apud eos 
 laborare ueritatem, apud quos non manifestatum latet sub 
 ueritatis colore mendacium; magnum robur adimpugnantium 
 fidem, quamdiu aduersus eos prolatae sententiae non uiriliter 
 asseruntur.

sed de uobis dicere opto meliora: ut ea, quae 
 per improbos confusa sunt, per uos correctionis remedium 
 consequantur. non est tam durum decipi quem quam deceptum 
 in errore persistere. malum hoc et malis omnibus grauius, 
 quando a corpore suo membra dissentiunt; nam etsi non

 

 
 
 
 singillatim occupet omnia liniamenta debilitas, necesse est 
 tamen iuxta apostolicam uocem totum corpus ex parte praegrauari.

unde addictorum fugienda communio; iuxta beatum 
 apostolum pronuntiationem fidei nullus erubescat, uirtus enim 
 est omni credenti. declinemus sacrilegum Eutychetis errorem 
 cum Manichaea malitia congruentem; communionem quoque 
 eorum, qui sunt a talibus educati, pari intentione uitemus, 
 quae nunc quasi morbosa contagio ecclesiis partium uestrarum 
 temptat inripere. nemo enim se pari cum praedictis ferri 
 tempestate dissimulet, donec portum uerae fidei ab eorum 
 communione separatus introeat.

quae quidem amans moneo, 
 non odio persequentis accuso. nam qui culpanda uituperat nec 
 utilia subministrat, exprobrantis habet potius studium quam 
 amantis affectum, et qui hortatur ad profutura, uehementius 
 boni propositi designat imaginem, ut feruentius utilia expetantur, 
 inuitans. propter quod, fratres, illius bonam ecclesiae 
 desiderantes unitatem et beatum decorem sacrae concordiae 
 praesumentes dicamus cum sancto Dauid: quam bonum et 
 quam iocundum habitare fratres in unum; ut et de 
 nobis apostolus Paulus dixerit: uos autem omnes fratres 
 in Christo unum estis. donec enim unitas ista non redeat, 
 nullus ambigat eadem nihilominus esse uentura, quae in 
 Constantinopolitana nuper ecclesia contigerunt. de quibus 
 pariter mihi ingemescere necesse est et tacere: nam qui 
 apostolicae sedis ammonitionem neglegendam esse crediderunt,

 

 
 
 
 merito inciderunt ea, quae uenire solent solatio destitutis.

si quis ergo salutem propriam cogitans seruare cupit apostolica 
 iudicia, cum a praefatorum se labe seiunxerit, nostrae communionis 
 se nouerit sine dubitatione participem: qui autem se 
 ab eorum, quos apostolica sedes damnauit, non societate remouerit, 
 sciat nullo colore nullo figmento nullaque calliditate 
 ecclesiasticae custodiae posse subripere, quia sicut illos, qui 
 a supra scriptorum se, hoc est Eutychetis Dioscori Timothei 
 Petri et Acacii, uenenis dissociant, libenter amplectimur, ita 
 circa istorum sectatores cura et sollicitudo nostra, ne subripere 
 possint, semper inuigilat. ET ALIA MANU: Deus uos incolomes 
 custodiat, fratres karissimi. Data VIII. Iduum Oct. post 
 cons. Felicis u. c.

SACRO ET BEATISSIMO ET COMMINISTRO PATRI HORMISDAE DORO- 
 THEUS IN DOMINO SALUTEM. Ait quodam loco cuncta beatissimus 
 diuinorum praeceptorum promens miracula Salomon, 
 sicut aqua frigida animae sitienti suauis, sic benignum nuntium 
 longinquis ex terris, et sacer Dauid spiritalem pulsans lyram 
 psallit: quam speciosi pedes eorum, qui euangelizant 
 bona! sed equidem et uos cunctos t dicetis.

quid 
 autem sic est animae hominis suaue aut quid ita impinguat 
 ossa quam specioso nuntio cognoscere uerae pacis nutritorem 
 et rectae numquam errantem propugnatorem fidei ad ecclesiarum 
 sanctarum transire gubernacula et tamquam ex arce 
 quadam ad consensum rogare dispersa et continuo quidem 
 in principatum suae sedis festinantis membra ecclesiae, quae

 

 

 

 
 
 
 uobis Christus et deus noster credidit uenerandi patris supplicationibus 
 annuens, contemnentia prius concordiam ad unitatem 
 uenire et praecedentem diuisionem atque inuidiam uestrae 
 tantum ordinationis perimere calculo et nunc in concordiam 
 atque serenitatem constare omnem terminum sanctae illius 
 ecclesiae?

haec <di>dicimus non ante multa spatia temporis, 
 sperabam autem et antiquam consuetudinem cognoscens ecclesiae 
 et uestrum audiens socialem atque inreprehensibilem morem 
 uestris litteris firmiora atque manifestiora cognoscere. sed 
 quia tempore hiemis ad haec uos implenda retentos esse 
 consideraui et aptum atque debitum fuit et plenam et dei 
 amatricem caritatem etiam scripulosa transire, scribo atque 
 alloquor beatum uestrae sanctitatis caput, significans conlaetari 
 beatae sedi sacratissimi Petri apostoli, quod tali regitur 
 manu, quae suscepit principem, non qui honorem raperet sed 
 qui raperetur ab eo et, sicut multiplex tradit sermo ac nos 
 ita habere credimus, nutritorem pacis et rectae fidei certatorem 
 et humanitate mentis et caritate, quae circa cunctos 
 est, tamquam pretiosis lapidibus coronatum.

etenim cuncta 
 te uolo uenerande pater agnoscere, quod ex antiquis sanctis 
 ac uenerandis patribus suscipiens illius beatae sedis affectum 
 et hunc tamquam paternam sortem custodiens addere hoc 
 opto atque festino, ut ueniat in hoc studio terminus utilis 
 humanitate quidem domini et dei nostri Iesu Christi, intercessionibus 
 autem in cunctis beatissimi apostoli Petri et in 26 
 omnibus sapientissimi Pauli, ut uenerandae eorum sedi et tuae 
 beatitudini iuste debitus honor custodiatur atque reddatur, ut

 
 
 
 uestris temporibus uelut secundum principatum sedes apostolica 
 honore congruenti suscipiat et omnis discordia recedat 
 ex ecclesia omnium nostrum catholica uoluntate, domini etiam 
 et dei nostri Iesu Christi, et Nestorium et Eutvchen impios 
 et horum seruantes dogmata et qui istorum fuere sectatores 
 aut extant et omnem haeresim anathematizantium semper et 
 rectam atque incontaminabilem fidem inconcussam tamquam 
 anchoram certam atque firmam tenentium et paratorum ad 
 pacem, nullo, quod absit, impediente, praesertim uenerando 
 capite uestro, sicut didicimus, homines contentiosos horrente, 
 quibus et uita et esca est sacerdotum dei inter se altercantium 
 separatio, ut non ab omnibus uelociter cogniti tamquam 
 lupi in uestimentis ouium facile ab apostolica ecclesia 
 repellantur.

ista nunc scripsi beato capiti uestro per Patricium 
 spectabilem, communem filium, et consuetudinis affectu 
 superans rationem et circa illam beatam sedem caritate deuinctus 
 et omni die uidere desiderans congruentem atque 
 debitam uenerationem ei seruari.

scribe igitur, in cunctis 
 beate, tamquam unianimi atque optanti animam quoque offerre 
 pro fide orthodoxa et ecclesiarum pace sanctarum et ut custodiantur 
 uenerandae sedi in omnibus beati Petri conuenientia. 
 quod facile fiet ordinata unitate cunctorum et omnium ad 
 uos tamquam ad firmum festinantium portum; diuisiones 
 etenim et cetera contemnere consuerunt et ordini decentia 
 non seruant.

omnem fraternitatem, quae est uestrae sanctitati 
 coniuncta, ego et qui mecum sunt multum in domino 
 salutamus. ET ALIA IANU: Saluari me in domino orate, sanctissimi 
 et beatissimi patres! Accepta epistola Dorothei

 

 

 
 

 episcopi Thessalonicensis ecclesiae missa per Patricium u. 8. 
 sub die V. Kal. Apr. Florentio u. c. cons.

DILECTISSIMO FRATRI DOROTHEO HORMISDA. Ubi caritatis interest 
 seruare praecepta, etiamsi aliquid tale eueniat, quod cuiuslibet 
 possit animos commouere, tamen, ut ea, quae de 
 concordiae conseruatione praediximus, debeant custodiri, oportet 
 aequanimiter praetermitti, quia utique, si quid ignorantia tale 
 proueniat, excusationem potest de ipsa simplicitate recipere. 
 suam deus noster ecclesiam propria ordinatione constituit et, 
 quod diuinis praeceptis noscitur esse dispositum, nullatenus 
 poterit praeteriri.

cuius notitiam uel scientiam te non 
 cognoui ignorare: in faciendo namque bona laudantur et tunc 
 uerborum cultus ornatur, quando sibi conuenientia rite coniungit. 
 litteras siquidem per Patricium filium nostrum spectabilem 
 uirum tuae suscepimus caritatis, in quibus spera<ba>mus 
 opus plenum et probabile reperire, ut nihil esset, quod ab 
 integritate unitatis secerneret.

sed quia in his ipsis hunc 
 promittis affectum, qui nos < ad > hoc < quod > praediximus 
 possit specialiter prouocare, domino nostro preces effundimus, 
 ut ipse, cuius et causa tractatur, abstersis uel amputatis 
 uniuersis scandalis ex ecclesia sua sub uno consensu et parili 
 faciat fide conexos nec in sacerdotibus suis quicquam reperiri 
 patiatur, quod cuiuslibet aut odiis propriis aut inanibus intentionibus 
 aut hominibus in iniuriam dei, quod nefas est, uelle

 

 
 
 
 placere et non magis uniuersa secundum beatum apostolum 
 saecularia contemnentem ab spe non possit exorbitare futura.

hortor propter commune remedium, inuito pro salute delium, 
 propter generalem suadeo medicinam. quis namque contentus 
 est hos uidere diuisos, quorum potest unitate gloriari? unde 
 opus est labore communi, ut hoc, quod a patribus nostris 
 accepimus, conseruantes securi de his in illo diuino possimus 
 asstare iudicio.

UICTOR ANASTASIUS PIUS FELIX INCLITUS TRIUMPHATOR SEMPER 
 AUGUSTUS HORMISDAE SANCTISSIMO AC RELIGIOSO ARCHIEPISCOPO 
 ET PATRIARCHAE. Beatitudini uestrae non putamus ignotum, 
 quod pro temporis qualitate loquendum atque tacendum etiam 
 diuinae scripturae prouida est ammonitione dispositum. exactum 
 proinde silentii tempus incitamenta nobis loquendi 
 concessit atque ideo oportunum esse perspeximus, quae apud 
 nos sub religionis specie commouentur, auditui uestro committere.

ante hoc siquidem duritia eorum, quibus episcopatus, 
 quem nunc geritis, erat sollicitudo commissa, temperare nos 
 a transmittendis faciebat epistolis; nunc autem currens de 
 uobis suauis opinio ad memoriam nostram bonitatem paternae 
 affectionis adduxit, ut illa requiramus, quae deus et saluator 
 noster sanctos apostolos diuino sermone docuit ac maxime 
 beatum Petrum, in quo fortitudinem ecclesiae suae constituit.

his igitur praefatis initiis hortamur, ut ad ea, quae de Scythiae 
 partibus mota sunt, unde et concilium fieri conuenire 
 perspeximus, mediatorem se apostolatus uester faciat, ut contentionibus 
 amputatis unitas sanctae restituatur ecclesiae.

nobis autem omnia optata praestantur, si orationibus uestris 
 et frequenti paginarum allocutione nostri memores fueritis. 
 Data pridie Idus Ian. Constantinopoli et accepta Anthemio 
 et Florentio uu. cc. conss. V. Kal. April. per Patricium.

HORMISDA ANASTASIO AUGUSTO. Gratias supernae uirtuti, 
 quae per uestrae pietatis affatus diuturnum dignata est terminare 
 silentium, tale praestans collocutionis exordium, ut et 
 de uestrae clementiae prosperitate laetemur et ad unitatem 
 deo donante reuerti posse sanctam confidamus ecclesiam.

hoc 
 opus supernae clementiae, haec et decessorum nostrorum 
 fuit semper oratio, quos etiam rerum actus paternae traditionis 
 ministros et rectae fidei declarat fuisse custodes.

pax 
 est enim totius bonitatis initium, qua nihil, quantum ad 
 catholicae fidei cultum, ualidius, nihil aestimari oportet excelsius: 
 <pro> hac scilicet et facere cuncta et sustinere conuenit, 
 qui sanctarum scripturarum probabilis cupit esse discipulus; 
 hanc omnium bonorum matrem et nutricem Christum

 

 
 
 
 dominum nostrum his constat praedicasse discipulis dicentem: 
 pacem meam do uobis, pacem relinquo uobis.

quam 
 nos religiosi cura propositi domino adspirante prouidentes de 
 orthodoxae concordia cogitatis ecclesiae in beati apostoli Petri 
 reuerentia diuina specialiter praecepta seruantes. quae res 
 maiorem superni fauoris defensionem uestro procurat imperio; 
 Tecte enim oblata deo ueneratio inexpugnabilem deuotis mentibus 
 murum defensionis indulget.

proinde omnipotentem 
 deum fusis precibus exoramus, ut qui uobis studium quaerendae 
 ecclesiarum pacis indulsit, ipse quoque sub consecratione 
 catholicae fidei desiderio uestro super hac parte praestet 
 effectum.

praeterea directis ad nos sacris affatibus commemorationem 
 sancti - concilii facere pietas uestra dignata est. 
 de qua re tunc plenissimum poterimus praebere responsum, 
 dum causam congregationis nos uolueritis euidenter agnoscere. 
 > nunc uero quia praestante domino nostro data est facultas 
 alloquio, congrua ueneratione debiti praebebimus sermonis 
 officia. Data prid. Non. April. Florentio u. c. cons. Per 
 Patricium.

ANASTASIUS AUGUSTUS HORMISDAE PAPAE. Omnibus negotiis 
 diuinae res praeponendae sunt; deo etenim omnipotente 
 propitio rem publicam et conseruandam et meliorandam esse

 

 

 
 
 
 confidimus.

quia igitur dubitationes quaedam de orthodoxa 
 religione in Scythiae partibus uidentur esse commotae, id 
 specialiter clementiae nostrae placuit, ut uenerabilis synodus 
 in Heracleotana ciuitate prouinciae Europae celebretur, quatenus 
 concordantibus animis et omni ueritate discussa uera » 
 fides nostra orbi terrarum omni manifestius innotescat, ut 
 deinceps nulla possit esse dubitatio uel discordia.

quapropter 
 sanctitas tua cum quibus sibi placuerit reuerentissimis episcopis, 
 quos de ecclesiis sub sui sacerdotii cura constitutis 
 idoneos et instructos erga orthodoxam religionem esse probauerit, 
 . ad praedictam Heracleotanam ciuitatem intra diem 
 Kalendarum Iuliarum uenire dignetur. Data Y. Kal. Ian. 
 Constantinopoli Senatore u. c. cons. Accepta prid. Idus 
 Maias Florentio u. c. cons.

HORMISDA ANASTASIO AUGUSTO. PER SEUERIANUM. Bene dementia 
 uestra confidit, sicut datis ad me gloriosis designauit 
 affatibus, quod rei publicae uestrae specialiter proficiat, si 
 negotiis omnibus orthodoxae fidei causa praeponatur. haec est 
 enim, uenerabilis imperator, de suscepto moderamine rectoris 
 cura salubrior, ut eius sibi fauorem per opera bona conciliet, 
 qui uniuersum et tribuet et reget imperium.

proinde me 
 quoque et domino nostro Iesu Christo conuenit supplicare, 
 ut qui de ecclesiae suae concordia pietatem uestram cogitare 
 uoluit, hunc super hac parte concedere dignetur effectum, 
 quatenus temporibus uestris orthodoxa fide praeditus uniuersus 
 terrarum orbis exultet. de his uero, quae pro synodali

 

 
 
 
 congregatione praecepistis, quid fieri oporteat, per fratres et 
 coepiscopos meas, qui propere subsequentur, gloriae uestrae 
 insinuanda mandaui, quorum suggestione, si diuinus fauor 
 mea uota prosequitur, competentius poteritis uniuersa cognoscere. 
 Data VIII. Idus Iul. Florentio consule.

ANASTASIUS AUGUSTUS HORMISDAE PAPAE. PER THEOPOMPUM 
 ET SEUERIANUM UU. CC. Omnia, quae benignitas conceperit, 
 animorum dulci ambitu et festinatione laudabili propagantur 
 nec sibi requiem putant posse praestari, donec ad effectum 
 saluberrimum desiderata perduxerint, et tunc quaedam ipsius 
 festinationis fit requies, dum contigerit spes uotorum.

quod 
 in praesenti nos certa ratione pertulimus, donec caelestis fauor 
 et nostrae petitioni aditum et uestrae promissioni serenum 
 donet effectum.

ergo quia uel maxima itineris longitudo uel 
 ultra solitum morem hiemalis asperitas, quod optabamus, 
 nobis fecit incertum, interim intra animos nostros desiderata 
 compressimus, beneficia diuina captantes, quae bonae exitus 
 rei sua interpositione decidunt.

agnoscentes igitur, quod eius 
 pietas primam nobis gratiam condonauit, ut missa legatio ad 
 beatitudinem tuam feliciter remearet, ad secundam processimus, 
 ut dirigeretur a nobis promissa legatio, per quam et commemoratio 
 fieret eorum, quae cum sanctissimis uiris longa deliberatione 
 contulimus, et item deo auspice tam nostrae petitionis 
 quam uestrae gratiae ad integrum lux serena desplendeat 
 et toto orbi gaudia expectata donentur.

commemorationis 

 
 
 
 itaque loco uel salutationis honorem reddendo Theopompum 
 uirum illustrem, comitem domesticorum, agentem sacri nostri 
 palatii scolam, fidelem nobis uel pro suis moribus uel pro 
 ipsa affectione genitalis nostrae prouinciae, sed et Seuerianum 
 u. c. comitem sacri nostri consistorii ad uestram direximus 
 sanctitatem, qui ordinem litterarum propria uoce testantes ad 
 celeritatem spectata prouocent, quae etiam caelesti misericordiae 
 credimus placuisse. Data XVII. Kal. Aug. Constantinop. 
 Petro u. c. cons.

HORMISDA ANASTASIO AUGUSTO. PER THEOPOMPUM ET SEUERIANUM. Sollicitari animum tuum, clementissime imperator, 
 ambitiosa auiditate commemoras, donec speratae unitatis redintegratio 
 optata contingat. bona sunt desideria salutis et 
 : laudabilis quae se huiusmodi deo commendat intentio; prudentiae 
 siquidem speciale documentum est, cum id, quod sibi 
 utile credit, impatienter inquirit.

nam si in corporum morbis 
 noxia est tarda curatio, quanto magis in salute animae grauius 
 est ferendus remediorum fidelium serior appetitus ? commoneamur 
 spiritalibus institutis, ne quae prodesse possunt, in diem 
 posterum differantur clamante sapientissimo Salomone: ne tardes 
 conuerti ad dominum et ne differas de die in diem, 
 quia sicut in incerto uitae tempora, ita in tuto animae conuenit 
 esse remedia, ut intret in gaudium domini sui, quem 
 ueniens dominus ea, quae sibi placent, inuenerit operari.

unde et fateor me fuisse miratum, cur tam diu legatio promissa 
 tardauerit, cum facienda uis sit, ut regna caelestia 
 rapiantur. uerum tamen instinctus ipse, quem mansuetudinis 
 uestrae declarat alloquium, spem supernae misericordiae pollicetur; 
 desuper est enim et ipsum uelle, quod bonum est. 
 confido autem, quoniam qui coepit in uobis opus bonum, 
 perficiet usque in finem.

ergo uiae, cui coepistis, insistite 
 et spretis errantium lubricis nobiscum supra petram solida tenete 
 uestigia. tali creuit ecclesia sancta consensu, quod his uerbis 
 apostolicorum actuum testatur historia: multitudinis credentium 
 erat cor unum et anima una. nam quemadmodum 
 connecti poterunt gratiae uinculis, quorum distant corda sen- , 
 tentiis?

fac, domine imperator, effectum rerum fidem probare 
 uerborum. non enim sermonibus cognoscuntur hominum corda 
 sed fructibus, cum et Abraham pater noster non nuda deo 
 fide sed opere fidem commendante placuerit.

unde uel, pro 
 dispensatione mihi credita uel pietatis uestrae circa me benignitate 
 perpensa, domine fili, hortor et supplico, ut studium 
 pacis, quod per scripta praefertis, ad componenda nobiscum 
 adiutore deo ea in his, quibus laborant ecclesiae, dirigatis, quia 
 secundum prophetam pax multa diligentibus nomen tuum 
 et non est illis scandalum.

non suntincognita apudmansuetudinem 
 uestram, quae nos ab ea, quam redintegrare cupimus, 
 unitate discernant. date operam, ut laudando, quae profitemini, 
 compleantur effectu, et apostoli, cuius communionem creditis 
 expetendam, totis uiribus sequimini disciplinam. in totum 
 perdita noxiorum declinate contagia scientes non habere cum 
 religiosis impios portionem nec ullum fidei cum perfidia esse 
 consortium.

consequens est, ut qui errorum detestatur prineipes, 
 oderit sectatores; exsecrabile habeatur in flore, quod

 

 
 
 
 damnatur in semine. offerte hoc munus deo, pro uestris, 
 precor, offerte temporibus; iam diu hanc a uobis hostiam pro 
 tantis, quae uobis contulit, Christus expectat.

quid opus est 
 apud illum preces adhibere, qui supplicat? uos senatui urbis 
 Romae, ut me ad pacem hortaretur, iniungitis; ego non solum 
 cum his ad uos supplicationis uerba conuerto sed uestigiis 
 uestris cum uniuersali aduoluor ecclesia.

audite me pro Chnsto 
 legatione fungentem: non patiamini ab improbis canibus Christi 
 membra discerpi; quae insanabilia uidetis, abscidite, et quae 
 aegra, curate. cur quae sana sunt, inualidis coniuncta quatiantur? 
 seruate ordinem, quem ueritas ipsa praefinit, et pacem 
 mundo, quam poscitis, reddidistis.

haec et sub praesenti 
 occasione deposco et rursum ac saepius supplicare curabo 
 sperans importunitatem hanc meam et deo esse placituram et 
 apud uos quoque per adsiduas petitiones, quoniam id nos 
 dominus docuit, uacuam non futuram. Data..

IMPERATOR CAESAR FLAUIUS ANASTASIUS PONTIFEX INCLITUS 
 GERMANICUS INCLITUS ALAMANNICUS INCLITUS FRANCICUS INCLITUS 
 SARMATICUS INCLITUS TRIBUNICI IMPERII XXV CONS. TERTIO PIUS 
 FELIX UICTOR AC TRIUMPHATOR SEMPER AUGUSTUS PATER PATRIAE 
 PROCONSULIBUS CONSULIBUS PRAETORIBUS TRIBUNIS PLEBIS SENATUI 
 SUO SALUTEM DICIT. Si uos liberique uestri ualetis, bene est; 
 ego exercitusque meus ualemus.

quotiens utrisque publicis 
 rebus prospera uoluntate consulitur, non solum exhortatio

 

 
 
 
 sed postulatio quoque creditur esse conueniens, ut duabus in 
 unum concurrentibus causis animus incitatus, quod felix et 
 bonum partibus sit. ualeat adipisci.

si enim Christus deus 
 et dominus noster et per mitissimam uoluntatem et quandam 
 dispensationis petitionem nos reuocauit ad se et redemptos 
 proprio sanguine libertati restituit, ut salutem mortalitati 
 praestaret, non uidetur absurdum tam apud gloriosissimum 
 regem quam apud beatissimum papam almae urbis Romae 
 patres conscriptos imperiali petitioni coniunctos ea sperare, 
 quae et nobis et sibi deo annuente in commune proficiant, 
 hoc est, ne fugitiuorum audiant concinnatos sermones et mendacio 
 solo compositos sed satisfactione suscepta, quam et 
 ueritas et legatorum qui directi sunt inquisitio patefecit, ad 
 desideratam pacem acceptabili deo uoluntate concurrant.

mdubitatum 
 siquidem est ex longa annorum serie multam 
 partem rei publicae uestram uindicare constantiam. proinde 
 oportet sanctissimum coetum uestrum sollerti studio ac prouido 
 labore contendere tam apud excelsum regem, cui regendi 
 uos potestas uel sollicitudo commissa est, quam apud uenerabilem 
 papam, cui intercedendi apud deum facultas est praestita. 
 ut in ea parte animi sui bonitatem dignentur impendere, 
 in qua utriusque rei publicae membra sperata sanitate saluentur.

implebitis enim ueterem consuetudinem et nimis 
 consilio uestro notissimam, si ea, quae publicae utilitati conueniunt, 
 tractando sperando postulando effectum adipisci deo 
 auspice feceritis. Data V. Kal. Aug. Chalcedone Petro cons.

Si prima semper est, imperator inuicte, a regentibus supplicum 
 spectata deuotio, si solo gratia dominorum conciliatiir 
 obsequio, indubitanter agnosces, sacrae iussionis oracula quanta 
 senatus uestri fuerint gratulatione suscepta, maxime cum ad 
 hoc et animus domini nostri inuictissimi regis Theoderici filii 
 uestri mandatorum uestrorum oboedientiam praecipientis accederet 
 et sciamus supra omnia beneficia uestra tunc magis 
 nos erigi, cum dignos creditis, quibus debeat imperari.

mox 
 igitur sacrae studio iussionis implendae beatissimum papam 
 Hormisdam credicdi >mus deprecandum. de quo parum est dicere, 
 quia uota. supplicantium benignitate praecessit; sed et nobiscum 
 suas preces, ut quod hortamini fiat, adiunxit euangelicis 
 uoluntatem suam testimoniis adserendo, ostendens mundum 
 supra multitudines peccatorum suorum scandalis plus grauatum, 
 dum uox sit ista dominica: uae mundo ab scandalis, et 
 < absc >idere oportere homines scandalizantem partem membrorum, 
 quam ut in ignem non renuntiando scandalis mittantur 
 aeternum.

sed et post haec diuinae lectionis exemplis, quam boni 
 sint fructus pacis, ostendit, cum diceret et apostolum Paulum 
 gratia dei plenum nihil tamen, quibus bene cupiebat, quod 
 optaret, melius inuenisse, nisi ut pax dei, quae est supra

 

 
 
 
 omnem excellentiam, in eorum sensibus abundaret, quodque 
 in euangelio domini sit uox ista dicentis: quoniam pacifici 
 filii dei uocabuntur.

et iterum ad ipsum scripturarum omnium 
 reuertendo doctorem, quanto ipsa uel fide, qua et caelestia 
 regna praesumimus et a peccatorum cruciatibus credendo saluamur, 
 caritas sit maior, ostendit testimonium tale subiciens: 
 spes fides caritas, maior autem omnium caritas. idem 
 spiritus gratia donante diuina caritatem uirtutibus omnibus 
 euacuat non habentes.

ergo si et propter poenam scandala dedinamus 
 et pacem propter pacis bona sectamur et ad caritatem nos, 
 qui est caritas, Christus hortatur: quid est enim, quod retinet 
 catholico ardore festinos? quid est, quod delinquentis Acacii 
 impedit uolentes Christum uidere persona? quid est, quod a 
 suo liberi alieno grauantur errore?

haec cum uenerabilis 
 papae latius fuerint expedita rescriptis, pro nostrae tamen 
 obsequio credidimus deuotionis indenda, ne non rogasse putaremur 
 recondendo responsum, quod accepimus deprecantes.

proinde, piissime imperator, haec suo nomine senatus serenitatis 
 tuae clementia prouocatus adiunxit, ut animo quam 
 benigno in utraque re publica concordanda fuisti, tam esse 
 pio in ecclesiae redintegranda unitate noscaris. nam ut pax 
 illa regnorum tantum scitur prodesse subiectis, sic haec religionis 
 cum populo suo proficit imperanti.

etenim quia non 
 haeresum perfidarum sequaces plus quam ipsos deliquisse 
 putet auctores ? quis non post patibulum crucis diuidentes 
 iterum Christi membra condemnet? utinam haec iam uobis 
 regnantibus causa coepisset, ut facilius mala reprimerentur 
 nascentia quam prouecta! nam quis ambigat non potuisse 
 eius existere, cuius corrigi temporibus uideret errorem?

HORMISDA ANASTASIO AUGUSTO. PER ENNODIUM ET FORTUNATUM 
 EPISCOPOS UENANTIUS PRESBVTERUS UITALEM DIACONUS ET HILARUM 
 NOTARIUM. Bene atque utiliter serenitas uestra curam principalis 
 acuminis non tantum in administrando rei publicae 
 exercet officio sed melioribus eam nobilitans institutis per 
 curam redintegrandae unitatis auctorem uenerandi placat imperii. 
 certi sunt enim de tutela regnantes, si nulla isdem praesidentibus 
 ecclesiae castitas importuna diaboli commixtione 
 maculetur.

unde enim potest fieri, ut nitidas <pro> principibus 
 ad deum nostrum preces dirigat, si sit letaliter populus 
 perfidia corruptus? nam sicut ante bona omnia est perfecta 
 iuxta deum in imperatoribus sapientia, ita de sacrario 
 mundorum pectorum pro his supplicatio debet et fideli 
 animarum ubertate procedere. nulla uobis, sublimissime domine, 
 triumphorum materia poterit esse iocundior quam de subiugatione 
 perfidiae. hoc etiam fiducialiter et pro commissi nobis 
 officii praerogatiua suggerimus, quia prope est, ut suum 
 splendorem aliena patiatur nube fuscari, qui cum deo tribuente 
 amouere possit, in subditis tenebras manere permittit errorum.

ergo quia mansuetudo uestra futuram synodum scriptis 
 sacratissimis indicauit, cui nos interesse debere isdem paginis 
 deo, ut credimus, sibi imperante commonuit, gaudemus scientes, 
 quoniam directarum mentium est uenerabilis ecclesiae magistros 
 expetere; soli enim declinant examen conscientiae, quae iusta

 

 
 
 
 sunt, non tenentes. nam et feriato ore splendorem bonae 
 uoluntatis enuntiat, qui per apostolicam inmaculatamque 
 fidem et per competentes praedicatores aut confirmari se 
 optat aut corrigi.

uerumtamen licet in his nullum saeculi 
 praecedentis exsistat exemplum neque senioris facti qualitas 
 aut commissa libris aut memoriis inserta teneatur, nihil ad 
 nos, quibus dulce est beneficio dei pietate uestra inuitante 
 inchoare meliora et hoc, quod non accepimus a parentibus, 
 tam clari operis institutum nobis ipsis imponere:

quia totum 
 pro redintegratione fidei < et> ecclesiarum pace facere libenter 
 amplectimur, si tamen maiorum nostrorum definitio et sanctorum 
 patmm in suis radicibus inconcussa permaneat, si anathematizetur 
 Nestorius cum participibus suis, qui euacuans diuinae 
 sacramenta naturae beatam Mariam uirginem nudi hominis 
 mentitur esse genetricem oblitus angelicae annuntiationis, 
 per quam mundo innotuit, quia quod ex ea nasceretur, uocandum 
 esset sanctum, filius dei.

facessat impiorum tam conturoeliosa 
 in deo honorificentia, quoniam sic est in utero uirginis 
 operata diuinitas, ut ex ea unita sibi procederet carnis animaeque 
 humanae indiscreta quidem sed non confusa conexione substantia, 
 et sic in utrisque naturis pro nostrae redemptionis dilectione 
 Christi Iesu nostri persona una est aedificante mysterio * * 
 restitutione mortem subire potuisset * * naturae fragilitatem 
 caelestis imperii ualuerit uirtute reparare uel ita pro unitate 
 personae et dominus maiestatis crucifixus et filius hominis 
 credatur descendisse de caelo.

Eutychetis quoque ignor * * 
 bonorum omnium et ipso cum sociis detestanda iam nomine

 

 

 

 
 
 
 abdicetur hebetudo, qui deum et dominum nostrum legum 
 Christum figuram tantum carnis habuisse testatus est et 
 nostrae ueritatem non habuisse substantiae, nesciens de quo 
 promissum sit, quia uidebunt persecutores eius, in quem 
 pupugerunt. ita enim in una eademque persona persistit 
 utraque natura, ut deus atque homo unus dei filius Iesus 
 Christus fidelium cordibus apparescat.

quid enim quadraginta 
 dierum post resurrectionem domini cum hominibus conuiuentis 
 et conuescentis egit praesentia, nisi ut istis negotiis illorum, 
 qui ueritatem carnis eius negaturi erant, seniorem faceret 
 aetatem curationis esse quam uulneris? sic enim dixit ad 
 discipulos: quid cogitatis in palpate? palpate 
 et uidete, quia spiritus carnem et ossa non habet, 
 sicuti me uidetis habere. neque fuisset mysterium, quod 
 ostiis ad eos clausis ingressus est, si integritatem humani 
 corporis non habebat.

possumus ex hoc dono uerbi procedentem 
 longius proferre sermonem, sed satis esse credimus 
 per deum nostrum eruditae clementiae uestrae strictis supplicare 
 suggestionibus sperantes, ut laborem curamque pastoralis 
 officii uenerabilium decessorum uestrorum Marciani et Leonis 
 formam secuti etiam principalis potentiae participatione fulciatis. 
 habebitis deo propitio spem de uictoriis non iacentem, si 
 pontificalem contra diaboli subreptiones congressionem pacifica 
 ad decertandum instructione muniatis.

numquam in sanctarum 
 ecclesiarum memoria Dioscori, participis Eutychetis, Timothei 
 et Petri parricidarum commemoratio reuiuescat; seruetur ab 
 omnibus suspiciendae Calcedonensis synodi deo per uos 
 operante definitio; Acacius Petri tenebrarum filii communione 
 pollutus habeat participes, quos delegit, qui etiam inter suos 
 excessus nec de Petro Antiocheno et complicibus eius nitidum 
 se esse perpessus est; cessent maledicta piis sanctae

 

 
 
 
 recordationis papae Leonis ingesta dogmatibus, quae solos quidem 
 illo in suis manente puniunt irrogantes.

in his, quae praefati 
 sumus, sollicitudinem uestri aduocamus imperii: poterit enim 
 pietas uestra hoc custodiens apices et sceptra sua post multos 
 annos ad alium saeculum possidere translata.

suscipite preces 
 nostras per Ennodium atque Fortunatum fratres et coepiscopos 
 nostros nec non Uenantium presbyterum atque Uitalem 
 diaconum uel Hilarum notarium filios nostros, quorum apud 
 nos fides in dei timore studiumque perclaruit, pro uestro 
 amore transmissas et placidam uice nostra supplicantibus 
 conscientiam commodate!

speramus enim et de deo habentes 
 fiduciam pollicemur studia, quae a uobis uerae religioni 
 impensa fuerint, sine retributione et praemio non futura. 
 Data 111. Id. Aug. Florentio u. c. cons.

Cum dei adiutorio et orationibus apostolorum uenientes in 
 partes Graeciarum, si episcopi uoluerint occurrere, in qua 
 decet eos ueneratione suscipite, et si uoluerint successionem 
 parare, nolite spernere. ne indicetur a laicis nullam uos cum 
 ipsis habere uelle concordiam.

si uero ad conuiuium uos 
 rogare uoluerint, blanda excusatione eos declinate dicentes 
 \'orate, ut primum illam mysticam mensam mereamur habere 
 communem, et tunc erit uobis ista iucundior\'.

uictualia uero 
 uel si qua alia offerre uoluerint, excepta tamen subuectione, 
 si causa poposcerit, nolite suscipere sed taliter excusate nihil 
 deesse dicentes, sperantes etiam, ut animos suos uobis

 

 

 
 
 
 adcommodent, ubi sunt et dona et diuitiae et caritas et unitas 
 et quicquid ad gaudium religiosum certum est pertinere.

Cum ista ordinatione deo propitio Constantinopolim peruenientes 
 ibi succedite, ubi ordinauerit clementissimus imperator, 
 et antequam ipsum uideatis, nulli detis ad uos ueniendi 
 licentiam, praeter quos pietas eius miserit. postea tamen 
 quam principem uideritis, si qui orthodoxi et nostrae communionis 
 ut habentes zelum unitatis uos uidere uoluerint, 
 eos sub omni cautela suscipite. per quos forte et quod agitur 
 deprehendere poteritis.

Praesentati itaque lmperaton htteras porrigite cum tali allocutione 
 \'salutat pater uester, deum cotidie rogans et confessionibus 
 sanctorum apostolorum Petri et Pauli uestrum regnum 
 commendans, ut deus, qui nobis tale desiderium dedit, ut pro 
 causa ecclesiae mitti et consulere beatitudinem ipsius eligeretis, 
 ipse et perfectionem bonae retribuat uoluntatis .

et si uoluent, 
 antequam chartas suscipiat, ordinem legationis agnoscere, his 
 uerbis utimini \'iubete scripta suscipere\'. si dixerit \'quid habent 
 chartae ?\', respondetis (salutes ad pietatem uestram continent et 
 deo gratias agit, quia uos sollicitos de unitate cognoscit ecclesiae; 
 legite et agnoscitis\'. et nullius causae mentionem penitus 
 faciatis, nisi prius acceptae litterae relegantur.

et post 
 susceptas litteras et relectas adicitis nam et ad Uitalianum 
 famulum uestrum misit litteras, quia accepta a pietate uestra, 
 sicut ipse scripsit, licentia suos ad patrem uestrum sanctum 
 papam homines destinauit. sed quia iustum erat, ut prius ad 
 dementiam uestram dirigeret, hoc fecit, ut uobis iubentibus 
 atque ordinantibus ad eum scripta, quae detulimus, deo propitio 
 perferamus').

si imperator petierit epistolas a nobis

 
 
 
 ad Uitalianum directas, sic respondendum est \'non hoc nobis 
 pater uester sanctus papa praecepit nec sine iussione ipsius 
 aliquid possumus facere; tamen ut sciatis simplicitatem litterarum, 
 quia nil aliud habent nisi preces ad pietatem uestram 
 directas, ut adcommodetis animum uestrum pro unitate ecclesiae, 
 iungite nobiscum personam, qua praesente traditae a 
 nobis litterae relegantur\\ si uero dixerit imperator eas se 
 debere relegere, respondes iam te suggessisse iussum tibi a 
 sancto papa non fuisse.

si dixerit (hoc tantum est, quod in 
 litteris continetur; possunt enim et mandatis alia nuntiari, 
 tunc respondes \'absit a conscientia nostra! nobis non est talis 
 consuetudo: nos pro dei causa uenimus et in deum commissuri 
 sumus ? simplex est sancti papae legatio et omnibus 
 nota ipsa eius petitio, ipsae preces, ut constituta patrum non 
 corrumpantur, ut haeretici de ecclesiis remoueantur. praeter 
 ista legatio nostra nil continet\'.

si dixerit \'inde et ad synodum 
 inuitaui sanctum papam, ut si est aliquid ambiguum, 
 tolleretur e medio\', respondendum est \'agimus deo gratias et 
 pietati uestrae, quia hunc uos affectum et animum habere 
 cognoscimus, ut ea, quae a patribus constituta sunt, generalitas 
 seruet, quia tunc uera et sancta unitas potest esse inter 
 ecclesias Christi, si uos deo iuuante hoc, quod decessores 
 uestri Marcianus et Leo custodierunt, eligitis esse seruandum\'. 
 si ille dixerit \'et quae sunt ista, quae dicis?

\', respondes \'ut 
 synodus Chalcedonensis et epistolae sancti papae Leonis, quae 
 scriptae sunt contra haereticos Nestorium et Eutychen et Dioscorum, 
 nullatenus corrumpantur\'.

si dixerit lnos synodum 
 Chalcedonensem et epistolas papae Leonis et recipimus et 
 tenemus\', uos mox gratias agite et pectus eius osculamini 
 clementiae dicentes \'modo cognouimus deum nobis esse propitium, 
 quando praestare talia festinatis, quia ista est fides 
 catholica, ista est, quam praedicauerunt apostoli, sine qua

 
 
 
 nullus esse potest orthodoxus, ista, <quain> debet sacerdotum 
 generalitas tenere et praedicando seruare\'.

si dixerit \'orthodoxi 
 sunt episcopi, de constitutis patrum non recedunt\', 
 respondes \'ergo si constituta patrum seruantur et in nullo 
 corrumpitur, quod in sancto Calcedonensi concilio firmatum 
 est, quae causa est tantum inter ecclesias partium istarum 
 esse discordiae uel quae causa facit in uno Orientis episcopos

non sentire?\' si dixerit \'quieti erant episcopi, nulla inter 
 ipsos discordia uersabatur: decessor sancti papae animos 
 eorum missis litteris excitauit et ad confusionem sollicitando 
 perduxit\', respondendum \'litteras, quas sanctae memoriae 
 papa Symmachus destinauit, prae manibus habemus: si extra 
 haec, quae pietas uestra dixit, hoc est "Calcedonense concilium 
 sequor, epistolas papae Leonis admitto", aliud quicquam 
 continent nisi exhortationem, ut ista seruentur, uerum 
 est, quia per ipsum est generata confusio; at si hoc continetur 
 in litteris, quod et pater uester sperat et pietas uestra 
 consentit, quid ille fecit, quod in eum uideatur esse culpa-

bile?\' his adicite preces et lacrimas rogantes \'domine imperator, 
 considerate deum, ponite ante oculos uestros futurum 
 eius iudicium! sancti patres, qui ista constituerunt, beati 
 apostoli Petri fidem secuti sunt, per quam aedificata est 
 ecclesia Christi\'.

si dixerit imperator lquod me uultis per 
 secutionem facere, habeo; ecce mihi communicate, qui synodum 
 Calcedonensem recipio et epistolas papae Leonis amplector; 
 nunc communicate mihi!\', respondendum est \'quo ordine pietas 
 uestra communicari sibi desiderat? nec nos praedicantem ista 
 pietatem uestram uitamus, quod scimus deum timere, et gaudemus, 
 quia gratum uobis est patrum constituta seruare.

 
 
 
 fiducialiter ergo rogamus, ut per uos in unitatem reuertatur 
 ecclesia, sciant omues episcopi uoluntatem uestram et quia 
 synodum Calcedonensem et epistolas papae Leonis seruatis 
 uel sedis apostolicae constituta\'.

si dixerit, quo ordine facienda 
 sint haec, se debere cognoscere, iterum preces adhibete cum 
 humilitate dicentes \'pater uester scripsit episcopis generaliter: 
 iungite his litteris sacras uestras significantes hoc uos uindicare, 
 quod et sedes apostolica praedicat, et tunc, qui sunt 
 orthodoxi, de unitate sedis apostolicae minime separantur et, 
 qui his sunt contrarii, cognoscuntur. quibus ordinatis paratus 
 est pater uester, si opus fuerit, suam accommodare praesentiam 
 et, quicquid expedit, seruatis patrum constitutis pro 
 integritate ecclesiae non negare\'.

si dixerit imperator lbene 
 ista; suscipite iterum nostrae ciuitatis episcopum!\', iterum 
 preces adiungite humiliter dicentes \'domine imperator, pacem 
 uenimus cum dei adiutorio uobis adnitentibus et praestantibus 
 facere et intentionem sopire in ciuitate uestra. de duabus 
 est personis intentio: ista causa proprium cursum habet. 
 generalitas episcoporum primitus ordinetur, fiat una communio 
 catholica, et sequenti loco de istis uel si qui sunt alii extra 
 ecclesias suas tunc diligentius potest causa cognosci\'.

si 
 dixerit imperator *de Macedonio dicitis, intellego subtilitatem 
 uestram: haereticus est; nulla ratione reuocari potest\', respondes 
 \'nos, domne imperator, nullum personaliter uindicamus, et 
 si pietas uestra considerat, magis pro anima uestra et opinione 
 loquimur, ut sit discussio et, si haereticus est, iudicio 
 cognoscatur et non sub opinione orthodoxi iniuste dicatur 
 oppressus\'. si dixerit imperator \'quid uultis, modo dicite!

de synodo Calcedonensi dicetis et de epistolis papae Leonis? 
 ecce qui est ciuitatis episcopus, ad ista consentit\', respondendum 
 est \'si ista custodit, in examinatione causae eum

 
 
 
 iuuare plus poterunt; et quia seruo uestro Uitaliano magistro 
 militum talem dedistis licentiam, ut [si] speraret a beatissimo 
 papa, ut pro talibus causis, apud eum discussionem causae, 
 his personis, quibus de loco potest esse intentio, integra 
 uniuersa seruentur\'.

si imperator dixerit \'sine episcopo habet 
 esse ciuitas mea? hoc uobis placet, ut ubi ego maneo, episcopus 
 uon sit?\' respondendum \'praediximus duarum personarum 
 intentionem esse in ista ciuitate. quod ad canones 
 pertinet, iam ante suggessimus: canones soluere in religionem 
 committere est. multa sunt remedia, multa inuenta, per quae 
 pietas uestra sine communione esse non possit et integra 
 iudiciorum forma seruetur\'.

si dixerit \'quae sunt ista remedia?\' 
 respondes (non a nobis nouiter inchoata: suspensa causa de 
 aliis episcopis persona, quae consentit confessioni pietatis 
 uestrae et constitutis sedis apostolicae; interim usque ad euentum 
 cognitionis locum Constantinopolitani teneat sacerdotis\'.

Si cum dei adiutorio episcopi uoluerint se adcommodare 
 sedi apostolicae, habetis textum libelli ex scrinio ecclesiae 
 editum, iuxta quem debeant profiteri. si tamen contra 
 alios episcopos catholicis datae fuerint petitiones, magnopere 
 contra illos, qui sine uerecundia Calcedonensem synodum 
 anathematizant et epistolas non recipiunt sancti papae Leonis, 
 petitiones suscipite, causam tamen sedis apostolicae reseruate 
 iudicio, ut et spem de audientia detis et tamen nobis debita 
 reseruetur auctoritas.

si tamen imperator serenissimus totum 
 se promiserit esse facturum, tantum ut nostram praesentiam 
 commodemus, modis omnibus prius sacra ipsius per episcopos 
 uel epistolam nostram uno de uestris perferente per prouincias 
 una cum personis: quas imperator deputauerit, destinate, 
 ut sic eum seruare Calcedonense concilium et epistolas sancti 
 papae Leonis omnibus innotescat. quibus ita procedentibus

 
 
 
 ad nos in Christi signo, ut aduentum procuremus, scripta 
 dirigite.

praeterea est consuetudo per episcopum Constantinopolitanum 
 omnes imperatori episcopos praesentari. si hoc 
 illorum callidus tractatus inuenerit uolentum formam legationis 
 agnoscere, ut cum Timotheo, qui uidetur modo Constantinopolitanam 
 ecclesiam gubernare, imperatorem uideatis, sic 
 facite, ut si ante agnoueritis, quam ad imperatorem ingrediamini. 
 ista disponi per aliquos, necdum praesentati mandetis 
 \'talia nobis dedit praecepta pater pietatis uestrae, ut sine 
 aliquo episcoporum uestram clementiam uideamus\'.

ergo 
 agite, donec se ab hac consuetudine ipse remouerit. quod si 
 omnino noluerit aut si captiose contigerit, ut ante imperatorem 
 inopinati Timotheum uideatis, ita suggerite \'praecipiat pietas 
 uestra nobis dare secretum, ut causas, pro quibus missi sumus, 
 <<exponamus>>. si dixerit (dicite ecce ante ipsum!

\', respondetis 
 \'non iniuriam facimus sed, quod ad causam pertinet, 
 intimamus; etiam et ipsius continet legatio nostra personam, 
 et suggestionibus nostris praesens esse non potest\'. et nulla 
 ratione eo praesente aliquid allegetis sed egresso ordinem 
 delegationis exerite.

Ut sancta synodus Calcedonensis et epistolae sancti papae 
 Leonis seruentur. atque clementissimus imperator consentiens

 
 
 
 debet pietatis suae sacra generalia ad uniuersos episcopos 
 destinare, in quibus significet supra dicta se et credere et 
 uindicare; consentientes etiam episcopi in ecclesia praesente 
 plebe Christiana haec praedicare debent: amplecti se sanctam 
 synodum Calcedonensem et epistolas sanctissimi papae Leonis, 
 quas scripsit conta haereticos Nestorium et Eutychen, Dioscorum, 
 sed et contra sequaces eorum Timotheum Ellurum, 
 Petrum uel contra eos, qui in ipsa causa tenentur obnoxii, 
 simul etiam et Acacium, qui quondam Constantinopolitanae 
 ecclesiae fuit episcopus, sed et Petrum et Antiochenum 
 anathematizantes cum sociis eorum. haec manu propria praesentibus 
 electis uiris uenerabilibus scribentes faciunt secundum 
 textum libelli, quem per notarios nostros edidimus.

In exilium deportatos pro causa ecclesiastica ad audientiam 
 sedis apostolicae reuocandos, ut iudicium et uera examinatio 
 de his haberi possit, ita ut causa eorum inquisitioni integra 
 reseruetur. si qui uero sedi apostolicae communicantes catholicam 
 fidem praedicantes atque sequentes fugati sunt uel in exilio 
 detinentur, hos iustum est ante omnia reuocari.

Praeterea quae legatis inter reliqua iniuDximus: ut si 
 contigerit libellos porrigi aduersus eos episcopos, qui persecuti 
 sunt catholicos, de his iudicium sedi apostolicae seruetur, 
 ut circa eos uenerandorum patrum possint constituta seruari, 
 per quae aedificatio generalitati proueniat.

Prima salus est rectae fidei regulam custodire et a constitutis 
 patrum nullatenus deuiare. et quia non potest domini

 
 
 
 nostri Iesu Christi praetermitti sententia dicentis: tu es 
 Petrus et super hanc petram aedificabo ecclesiam 
 meam, haec, quae dicta sunt, rerum probantur effectibus, 
 quia in sede apostolica immaculata est semper catholica 
 seruata religio.

de hac ergo spe et fide separari minime 
 capientes et patrum sequentes in omnibus constituta anathematizamus 
 omnes haereses, praecipue Nestorium haereticum, 
 qui quondam Constantinopolitanae fuit urbis episcopus, damnatum 
 in concilio Epheseno a Caelestino papa urbis Romae 
 et a sancto Cyrillo Alexandrinae ciuitatis antistite; una cum 
 isto anathematizantes Eutychen et Dioscorum Alexandrinum 
 in sancta synodo, quam sequimur et amplectimur, Calcedonensi 
 damnatos;

his Timotheum adicientes panicidam Ellurum 
 cognomento et discipulum quoque ipsius atque sequacem 
 <in omnibus Petrum Alexandrinum; itemque condemnamus 
 atque anathematizamus Acacium Constantinupolitanum quondam 
 episcopum ab apostolica sede damnatum eorum complicem 
 atque sequacem> uel qui in eorum communionis societate 
 permanserint: quia quorum se communioni <quis> miscuit, 
 ipsorum similem meruit in damnatione sententiam; Petrum 
 nihilominus Antiochenum damnantes cum sequacibus suis et 
 omnium supra scriptorum.

quapropter suscipimus et probamus 
 epistolas beati Leonis papae uniuersas, quas de Christiana 
 religione conscripsit. unde, sicut praediximus, sequentes in 
 omnibus apostolicam sedem et praedicantes eius omnia constituta, 
 spero, ut in una communione uobiscum, quam sedes 
 apostolica praedicat, esse merear, in qua est integra et uerax 
 Christianae religionis soliditas: promittentes etiam sequestratos

 

 
 
 
 a communione ecclesiae catholicae, id est non consentientes 
 sedi apostolicae, eorum nomina inter sacra non recitanda esse 
 mysteria.

hanc autem professionem meam manu propria 
 subscripsi et tibi Hormisdae sancto et uenerabili papae urbis 
 Romae obtuli die XV. Kalendarum Aprilium Agapito u. c. 
 cons.

DOMINO MEO CUNCTA SANCTISSIMO AC BEATISSIMO PATRI PATRUM 
 COMMINISTRO AC PRINCIPI EPISCOPORUM HORMISDAE IOHANNES IN 
 DOMINO SALUTEM.

Cura mihi extitit semper nihil amplius 
 quaerere nisi agere propria et familiarem conuersationem 
 sollicitudinis anxietati mandare. sed quia dei iudicia abyssus 
 multa est, sicut et uestram cognosco docere beatitudinem, 
 patre nostro quondam atque archiepiscopo Alcisone a pastorum 
 principe Christo ad supernas mansiones euocato ea ratione, 
 qua ipse cognoscit qui est possibilium dominus, in me sancta 
 synodus bonorum actuum ac clerus pastoris transtulit sortem.

ego autem cuncta referens deo, qui balbutientium linguas 
 liberas facit, decenter ad uestras orationes concurro, ut iuxta 
 consuetudinem apostolicae sedis uestrae cunctarum ecclesiarum 
 curam et Nicopolitanorum habere dignemini secundum antiquam 
 spiritalem dispositionem uestram.

petenti etenim mihi dari

 

 
 
 
 responsum ad apertionem oris, sicuti docuit beatus apostolus 
 atque ipse etiam dominus praecepit, mecum petite 
 horum datorem et cum quaerente pariter quaerite et pulsantem 
 spiritali manu uestra suscipite. hoc enim uobis facientibus 
 potero, sanctissime, et accipere et inuenire et adaperiente 
 Christo recte per uerbum ueritatis incedere.

quoniam uero 
 quidam dissimulantes nobiscum credere atque sectari sanctas 
 synodos, quae Nicaeae Constantinopoli atque Ephesi congregatae 
 sunt, in quibus principes extiterunt sanctissimi <beatae> 
 memoriae episcopi Caelestinus apostolicae sedis uestrae et 
 Cyrillus Alexandrinae, insuper etiam quae Calcedone aduersus 
 Eutychem impium congregata est, quae omnes praedictas 
 ueritatis atque orthoaoxiae in se ratione firmauit: tamen 
 audent nos impugnare tamquam uinculum concordiae sine 
 ratione uitantes.

uotum autem mihi est uestram sequi 
 doctrinam, sicut inter sanctos praecessor meus Alcison extiterat, 
 et anathematizo Dioscorum ac Timotheum appellatione Ellurum 
 et Petrum horum successorem et Petri communione cum his 
 permixtum Acacium et Petrum, qui Antiochenam perturbauit 
 ecclesiam, sequens in omnibus synodicas ac proprie apostolicas 
 epistolas scriptas a uero praesule Romanae ecclesiae Leone. 
 rogo autem:

plenius atque perfectius, quae seruari oportet, 
 commonete et, quibus abstinere debeam, uestris custodibus 
 litteris intimate, ut etsi fortassis adhuc inexercitatus ordini 
 deputor lectionum seu dixi sine egi apostolicis doctrinis uestris 
 incongruum, uestris imbutus sermonibus possim haereticorum 
 obsistere machinis. hoc enim facientes, sanctissimi, firmiores

 

 
 
 
 nostrae sanctae synodi inuenietis episcopos et bonorum actuum 
 clerum ac populum confirmabitis tamquam familiarem uobis 
 reddentes sanctam Nicopolitanorum ecclesiam.

uenerabilem uero 
 diaconum Rufinum ad tam necessariam causam directum pacifice, 
 sicut uos decet, rogati suscipite et fiduciam tribuentes celerem 
 eius recursum ad nos praestare dignemini portantem spiritalia 
 atque apostolica constituta, cuncta sanctissime.

omnem in 
 Christo fraternitatem uestrae beatitudinis ego et qui mecum 
 sunt plurimum salutamus in domino.

HORMISDA IOHANNI EPISCOPO NICOPOLITANO. PER RUFINUM DIACONUM. Gauisi sumus in domino ualde, frater karissime, 
 acceptis litteris tuis, in quibus te profiteris sacerdotium dei 
 gratia suscepisse. haec est fides certa, haec spes sine ambiguitate 
 secura, qua creditur totius boni causa in superna 
 dispensatione consistere.

cuius rei scientiam habens, frater 
 karissime, beneficiorum, quae a deo nostro consecutus es, 
 religioso animo gratiam confiteris, licet hoc quoque de eodem 
 clementiae fonte descendit, ut se auctori suo humana submittat 
 humilitas: ait enim: super quem requiescit spiritus 
 meus nisi super humilem et quietum et trementem 
 sermones meos?

in his ergo, in quibus huiusmodi probans, 
 clarius elucescet aliis etiam uirtutis huius futurum exemplum, 
 quando ad hoc etiam deo instituente perductus es, ut et in 
 te catholicorum glorietur ecclesia.

nam sicut diuinis testimoniis 
 eruditus et iuxta apostolum sacrarum litterarum institutione 
 formatus hoc auspicium tuae ordinationis edidisti, ut aduersum 
 deuiantes cum sedis apostolicae sententiis conuenires. neque

 

 

 
 
 
 enim remunerari aliter tantorum beneficiorum poteras largitorem, 
 nisi aduersus inimicos eius euidentem zelum apostolicae 
 confessionis ostenderes.

notum est enim eos extra 
 religiosa septa consistere, qui et ipsi profitentur conscientiam 
 fidei, fiduciam * * atque ideo et infructuosa est apud eos 
 quamuis cum religiosis congrua sanctae communionis aequalitas, 
 quia procul dubio qui ea, quam meruit, libertate non 
 utitur, subiectum se iniquitatibus confitetur. quid gloriemur 
 his, quas non sequimur, disciplinis? falso appellat magistrum, 
 qui se institutionibus eius non probat esse discipulum.

sed 
 quia nobis nunc omnia in confessione similia et libertatis 
 propriae resumpsistis affectum, paternae rursus hereditatis 
 cupientes esse consortes amplectimini gratiam traditionis 
 antiquae et in illius inconuulsi fundamenti stabilitate persistere, 
 non cum temporibus corda mutantes (inconstantis enim 
 mutabilitas ista solet esse propositi atque ideo bene fundatis 
 oportet inhaerere, quando huiusmodi studia clementia scit 
 fouere diuina), ut fidei uestrae firmitas uobis de aliorum 
 salute fructificet et feruore uestri studii aliorum quoque 
 animus ad resumptionem bonorum suorum possit accendi, 
 quatenus et de uobis quoque sanctus apostolus dixisse credatur: 
 aemulatio uestra prouocauit plurimos.

ergo 
 Nestorii et Eutychetis impietatibus iuxta synodalia constituta 
 damnatis sectatores quoque eorum similiter exsecrantes cum 
 exultatione dicamus: \'exite de medio et separamini et 
 inmundum ne tetigeritis\' dicit dominus. quemadmodum 
 enim quis malarum inuentionum de<te>stabitur principes, si non

 

 
 
 
 declinat sequaces, aut quemadmodum odit originem, qui non 
 exsecratur et subolem? in discipulis praedicatur fama docentium, 
 et donec male iactorum seminum radix per succedentes 
 culta floruerit, tamdiu auctorum memoria non peribit.

addatur 
 perditis Eutychetis et Acacius disciplinis sub communione 
 Petri omnium quoque damnatorum mixtus errori; quod uestra 
 dilectio litteris suis, dura fidem suam asserit, euidenter expressit.

ad instructionem uestrae fidei pleniorem, quo ordine 
 ad communionem nostram suscipi deceat reuertentes, indiculum 
 subteradiecimus sperantes in deum bonorum omnium 
 largitorem, quod laudabili circa fidem uestrae dilectionis 
 instantia non solum hoc eorum, qui uobis uicinitate iunguntur, 
 saluti prosit sed eorum quoque, ad quos fidei uestrae et 
 religiosae uoluntatis uelox fama peruenerit.

Rufinum siquidem 
 diaconum, qui nobis litteras uestras obtulit, in Christi 
 caritate suscepimus; quem apostolorum orationibus commendantes 
 cum pace remisimus, hortantes, litteras a nobis tam 
 ad caritatem tuam quam ad synodum directas populo relegatis. 
 quod et nos pro fidei uestrae commendatione fecisse cognosce. 
 Data XVII. Kal. Decembr. Petro cons.

DOMINO NOSTRO. CUNCTA SANCTISSIMO AC BEATISSIMO PATRI 
 PATRUM COMMINISTRO AC PRINCIPI EPISCOPORUM HORMISDAE SVNODUS

 

 
 
 
 UETERIS EPIRI IOHANNES MATTHAEUS CONSTANTINTS CHRISTODORUS 
 HILARIUS PHILIPPUS IULIANUS ET CHRVSIPPUS. Si dignis prooemiis 
 uti temptemus, necesse est multis fletibus horum 
 depromptiones efficere.

plurimi namque ex nobis in regnante 
 fuere Constantinopoli, cum uestri sanctissimi uicarii Ennodius 
 et Fortunatus episcopi, Uenantius presbyter, Uitalis diaconus, 
 Hilarus notarius degerent, pietatis agona susceptum tenentes. 
 nobiscum autem fuit et inter sanctos factus pater atque 
 archiepiscopus noster Alcison, qui cum omni praesumptione 
 supplicibus utens libellis apud uestram beatitudinem dignus 
 effectus est apostolicae sedi uestrae communicare nobiscum.

sed quia repente, qui cunctorum retinet potestatem, hunc ad 
 se euocauit, nos inrefrenabili fletu retenti peruenimus tamen 
 ad patriam nullo modo errorem propter dei gratiam sustinentes 
 sed ubique uestra decreta sectantes.

flentibus autem nobis 
 atque lamentantibus cum his, qui nobiscum relicti sunt in 
 paroecia comministri, quis possit de orthodoxis recte Christi 
 oues transigere, qui consolatur humiles, consolatus est etiam 
 nos per uestras orationes, demonstrans metropolitanae ciuitati 
 in cunctis sanctissimum Iohannem, qui a pueritia in ecclesia 
 sine culpa nutritus, immo laudabiliter in ea degens, ita ut 
 neque eum in hac quisquam moribus antecellat, zelo autem 
 circa orthodoxiam iuxta apostolicas ammonitiones uestras 
 nulli omnino cedente.

hunc ergo dei prouidentia ordinauimus 
 praesulem Nicopolitanorum sanctissimae ecclesiae et rogamus, 
 ut iuxta antiquam consuetudinem hunc quoque complectamini 
 paternis uisceribus uestris nobisque atque ipsi dei gratia

 

 

 
 
 
 efficiamini arma inexpugnabilia commonitionibus uestris atque 
 doctrinis et precantibus nobis inclinetis aurem et pietatem 
 concordiae reperiatis iuxta inspiratam uobis diuinitus apostolicam 
 prouidentiam, ut in pace, quae est ei amabilis, cunctae 
 sanctissimae ecclesiae coaptatae inmarcescibilem uobis coronam 
 nectentes in omni pietate atque humilitate comprehendantur 
 in Christo.

uenerabilem uero diaconum Rufinum propter hanc 
 tam necessariam causam directum libenter rogati conspicite 
 et ad nos sub uelocitate remittite portantem doctrinas uestras 
 apostolicas.

ET ALIA MANU: Incolomem me ora, sanctissime pater patrum. 
 ego Iohannes episcopus Euroeas retuli. 
 Incolomem me ora in domino, sanctissime ac beatissime 
 pater patrum. ego Matthaeus episcopus Butroiti retuli. 
 <Ego> Constantinus episcopus Hadrianopoleos retuli. 
 Incolomem me in domino ora, sanctissime ac beatissime 
 pater patrum. ego Christodorus episcopus Anciasmu retuli. 
 Ego Hilarius episcopus Fotices retuli. 
 Ego Philippus episcopus Phoenices retuli. 
 Ego Iulianus episcopus Dodones retuli. 
 Ego Chrysippus episcopus Cercyres retuli.

Benedictus deus ecclesiae suae membra consocians ! benedictus 
 deus, qui maligno instigante diuisos sub eadem, qua olim 
 fuerunt, facit soliditate coniunctos! etsi enim diu perdicis modo 
 uociferauit inimicus et eos, quos non genuit, sicut asseruit 
 propheta, collegit, tamen ab his sine ambiguitate desolabitur; 
 neque enim oues dominicae sequuntur alienum aut alterius 
 uocem pastoris exaudiunt.

unde nec uos ad salutis iter 
 redisse miramur, cum tarditatem magis in hac redintegratione 
 culpemus. debemus, karissimi fratres, domesticis uti < in) hac, 
 quam quaerimus, stabilitate documentis.

siquidem tunc 
 Timotheus Cersonensis, grauis cum disceret, grauior cum 
 doceiet (nam Dioscori sectator et idem Petri nihilominus 
 institutor), aduersum beatae recordationis Proterium saeuitiam 
 suae temeritatis exeruit et totius finem crudelitatis excessit 
 religiosi uiri caedem inter ipsa operatus altaria uix faucibus 
 suis ab illo pio cruore suspensis;

tunc excitata uniuersalis 
 ecclesia in odium parricidae auctorem facinoris tanti non 
 solum communione uerum etiam ipsa quoque Christiani * * 
 omnium mentes noua quadam admiratione stupuerunt tantae 
 praesumptionis audaciam; tunc beatus Eugenius paroeciae 
 uestrae obtinens principatum cum subiecta sibi sancta synodo

 

 

 
 
 
 zelum quendam, quali Finees se deo commendauit, ostendit. 
 cuius rei memoriam non solum non potest tempus abscondere 
 uerum etiam de die in diem magna apud orthodoxos fama 
 multiplicat. horum studia sic probata neglegere et sententias 
 non amare id est in ipsa domini nostri confessione delinquere.

et nobis quidem nunc post professionem ac litteras uestras 
 omnia fidei dogmata deo suos coniungente similia: orandum 
 est, ut in ea uoluntas uestra, qua nostros animos releuauit, 
 confessione permaneat. sed opus est citra respectum timoris 
 insectari eorum rabiem, qui fidei aduersa nituntur; quanto 
 enim infidelium error exaestuat, tanto magis se, si resistat, 
 securitas nostra commendat. neque enim haec sunt per patientiam 
 neglegenda, quando malum hoc uitio prauae consuetudinis 
 animatum apud plures sub quodam colore legis inoleuit, 
 dum aut praua studia in unum congruunt aut recta se 
 subtrahunt.

nam ut eam quae imminet rem loquamur, 
 Eutyches ut nefandae haeresis inuentor excluditur etiam ab 
 his, a quibus eius dogmata diliguntur, apud eos ipsos ita 
 exosus atque fugiendus, ut nominis quoque ipsius oderint 
 mentionem; sed peruersi religiosarum institutionum ministri, 
 quem sicut uerum detestantur haereticum, hunc alia uia 
 tamquam uerum amplexantur orthodoxum. siquidem in sancta 
 Chalcedonensi synodo Dioscorus eadem sentiens pari ratione 
 damnatus est et, cum una persecuta sit utrumque sententia, 
 horum alterum si quis sequatur aut diligat, dicat aliquis, 
 -quemadmodum se a sententia, quae designatos damnauit, 
 -excipiat, cum eos, quos transgressionis aut impietatis conectit 
 aequalitas, sine dubio unum quoque uinculum damnationis 
 adstringat.

Timotheus et Petrus horum sequaces homines 
 mente corrupti et pestis quaedam nominis detestanda catholici:

 

 
 
 
 quorum communionem in Petro amplexus Acacius similiter 
 quoque meruit subire sententias. qui tantum malum quasi 
 paruo aestimans et propositum numquam ad meliora conuertens 
 ne ab illis quidem se, quae in Antiochia detestamur, abstinuit, 
 ibi quoque transgressori Petro commu( nio )ne conexus, in Apamenam 
 nihilominus hostiliter uersatus ecclesiam, Tyriam 
 quoque non ea qua decuit integritate disponens.

propter 
 quae, dilectissimi fratres, ab eorum innodatione soluentes 
 uelut regionem quandam pestiferam relinquentes seruemus 
 apostolicam disciplinam; saluti nostrae omni diligentia et 
 sollicitudine prouidentes ea cura nefandi Nestorii declinemus 
 errores, qua Eutychetis impia inuenta persequimur. maxime 
 enim nunc religiosae fidei dogmata diuerso incursu horum, 
 qui praedicti sunt, incursantur insidiis, scelestis pro ratione 
 temporum sua argumenta nectentibus, si quo modo possint 
 innocentium uiis fraudem suae impietatis inserere, atque ideo 
 sicut docti nummularii et prudenter instructi ab improbandis 
 laudata separantes talenti uobis crediti poteritis multiplicare 
 substantiam.

haec, dilectissimi fratres, scripsimus plenae 
 caritatis impulsu, quia et spem fidei uestrae primum de dei 
 dono, deinde et fratris nostri Iohannis, qui uobis praesidet, 
 professione praesumpsimus, qua nominatim omnes, quos 
 apostolica et generalis catholicorum condemnat ecclesia, 
 execrabiles sibi esse declarauit.

quod uos quoque in litteris 
 uestris oportuit euidenter exprimere nec arbitrari posse sufficere 
 sub tantis praesertim insidiis callidorum, quos uiritim 
 et singulos insecrari conuenit atque damnari, sub quadam 
 generali eos damnatione concludere. diligentem quaerunt 
 uulnera antiqua medicinam nec abundans esse creditur,

 
 
 
 quicquid pro integritate fidei et stabilitate religionis adhibetur.

. unde libellum cum litteris misimus, cui uos subscriptiones 
 proprias < oportet > inserere, ut fides uestra, quam directa 
 per Rufinum diaconem scripta testantur, apud nos fiat huius 
 quoque repetitionis adiectione manifestior. Data XVII. Kal. 
 Decembr. Petro cons.

HORMISDA IOHANNI EPISCOPO NICOPOLITANO. PER PULLIONEM 
 SUBDIACONUM. Litterarum, quas direxisti, series et expositio 
 tuae fidei conueniens sedis apostolicae iudiciis nostros animos 
 releuauit. tot incitati gaudiis contenti non fuimus, nisi per 
 Pullionem subdiaconum ecclesiae Romanae, quid plenius circa 
 uos ageretur, cuperemus agnoscere, magnopere quia in relatione 
 episcoporum sub ordinatione caritatis tuae degentium 
 non uniuersa, quae ad ecclesiastica constituta pertinent, sicut 
 in uestra, leguntur euidenter expressa.

unde et pro nostra 
 sollicitudine et illorum integra nobiscum coniunctione libellum 
 direximus, in quo eos oportet debere subscribere, quia et 
 omnes sacerdotes uestrarum partium, qui ad sedis apostolicae 
 commu<nio>nem reuersi sunt, in eadem professione subscripserunt.

ista caritas, ista communis salutis excitauit ambitio: 
 quod credo et fraternitatem uestram gratanter accipere, quia 
 ubi de animarum salute res geritur, studii tui uel intentionis 
 debes operam commodare, ut antecedendo fructum de tali 
 possis laude percipere.

Pullionem praedictum cum rescriptis 
 caritatis uestrae ad nos iuuante deo sub celeritate remittite,

 

 
 
 
 quatenus desideria nostra diu suspensa esse non possint. 
 Data XIII. Kal. Decemb. Petro cons.

Cum dei adiutorio et orationibus sanctorum apostolorum 
 Petri et Pauli ueniens ad Nicopolim sic debes agere, ut postquam 
 episcopus Nicopolitanus acceperit litteras nostras, episcopos, 
 qui sunt in sua paroecia, colligat et faciat subscribere 
 in libellum, quem in epistolis suis habent adnexum.

si tamen dixerit praedictus episcopus esse laboriosum episcopos 
 colligere, dirigat tecum personas per singulos episcopos, ut 
 te praesente subscribant in praedictum libellum.

sic tamen 
 cum dei misericordia facere debes, ut epistolae, quae<a> nobis 
 missae sunt, publice legantur, aut si uideris prae timore hoc 
 episcopos facere nolle, saltem uel clericis suis haec relegant. 
 quae tamen in ipsorum dimitte potestatem et scripta episcoporum 
 et illius episcopi, hoc est Iohannis metropolitani, ad 
 nos cum dei misericordia reporta.

post hoc factum nullas 
 moras te uolumus ibidem facere propter insidias et calliditates 
 inimicorum.

HORMISDA IOHANNI EPISCOPO NICOPOLITAXO CUM SVNODO UT 
 SUPRA. PER IOHANNEM DIACONUM EIUS. Optaremus, dilectissimi 
 fratres, ab omnibus uos molestiarum fluctibus alienos uitam 
 sub tranquillitatis securitate transigere et deo nostro remota 
 mundanarum tempestatum mentis perturbatione * * mouerunt, 
 quia quae fieri nolumus, necesse est, ut facta doleamus.

sed 
 abundat mundus incommodis et temptationibus saeculum istud, 
 in quo peregrinamur, expositum est passim; uelut magnae 
 moles uentorum procellis, ita fidelium mentes diabolicis pulsantur 
 insidiis et, sicut dictum est, qui uolunt pie uiuere 
 in Christo, persecutionem patiuntur.

sed consolatur 
 spes a iusto retributore promissa, quia beatus est, qui 
 non fuerit scandalizatus in domino. non deiciant 
 milites dei impetus fragiles et caduci. qui adsistit strenuis, 
 non delectatur ignauis. facile contemnuntur ista quae transeunt, 
 si illa quae sunt mansura cogitentur. amplectenda est probationis 
 occasio, quia licet sint dura onera laborum, praemia 
 tamen maiora uirtutum.

quemadmodum par erit remunerationi, 
 qui se imparem monstrat examini? non simus segnes ad fortia, 
 si peruenire cupimus ad promissa. quis super hoc expectet

 

 
 
 
 uocem hominis, cum cottidie nobis insonet sententia ueritatis: 
 beati, qui persecutionem patiuntur propter iustitiam!

sed ne me, fratres karissimi, licet apud ndeles magna 
 sit, spiritali tamen uos solum credatis confirmatione solari, 
 a prouidendis pro uestra tribulatione remediis, quantum in 
 homine esse potuit, non quieui. nam per legatos ad Orientis 
 principem destinatos et Thessalonicensem episcopum, ut ab 
 insectatione uestra cessaret, admonui et prorogatis paginis, 
 ut imperatori supplicaretur, iniunxi.

haec quantum ad praesentia 
 sunt prouisa; sed illa, quae ad spem futuram pertinent, 
 haec sunt potius mentibus intuenda. sane hoc me fateor fuisse 
 miratum, quod inter allegationes angustiarum religiosae prudentiae 
 uestrae haec potuit cura subripere, ut <a> me sub 
 consultationis colore dirigendi ad Thessalonicensem episcopum 
 solitas litteras licentia posceretur. egone huius rei auctor 
 existerem. quam si inscio me cognoscerem factam esse, culparem? 
 absit ista peruersitas!

audite apostolicam uocem sed 
 personae meae conuenienter aptandam: si quae destruxi, 
 haec iterum reaedifico, praeuaricatorem me constituo. 
 nolite, obsecro, ad euitata uix redire contagia nec 
 pedes luto, quo tenebantur, auulsos patiamini male rursus 
 immergi. sinite oblitterata esse transacta. nemo mittens 
 manum suam in aratrum et aspiciens retro aptus 
 est regno dei.

impediuntur a processu propositi itineris, 
 qui reflexis oculis respiciunt, quod relinquunt. non amant 
 ecclesiasticae disciplinae eos, in quibus remanet memoria ulla 
 perfidiae; totos ab errantibus oportet abscidi, quia in tantum 
 detestabiles aestimantur ad spreta redeuntes, ut beatus apostolus 
 Petrus melius illis esse praedicauerit, ut non

 

 
 
 
 cognoscerent uiam iustitiae, quam cognoscentes retrorsum reflecti a 
 tradito sibi sancto mandato. in aperto est, qua pertinacia 
 traditae fidei debeat constantia custodiri, si tolerabilius est 
 in errore persistere quam coinquinationibus rursus, quas quis 
 fugerit, implicari. Data pridie Idus April. Agapito cons.

HORMISDA IOHANNI EPISCOPO NICOPOLITANO. PER PUILIONEM 
 SUBDIACONUM. Remeante Pullione subdiacono nostro litteras 
 caritatis uestrae suscepimus de constantia fidei uel de intentione, 
 quam circa communionem sedis apostolicae geritis, 
 gratulantes; sed contristati sumus, quod uos aliquas sustinere 
 molestias perhibetis. ista tamen diuturnam non possunt habere 
 substantiam, quia ubi deus pure colitur, etsi aduersa contigerint, 
 in prosperis commutantur secundum apostolum dicentem: 
 spes non decipit.

dubitans apostolorum princeps 
 incedens per pelagus laborauit; mox tamen inuocato domino 
 suo paratum habuit, qui eum porrecta manu non pateretur 
 sustinere discrimen. ergo auctorum nostrorum sequentes exempla 
 et in ipsorum fide permanentes illius poscamus auxilium, de 
 quo scriptum est: qui non nos dimittit temptari super 
 quod possumus.

igitur salutantes caritatem tuam hortamur, 
 ut quemadmodum praediximus, in his, quae bene

 

 

 
 
 
 inchoata sunt, perseueres, quia (qui) perstiterit usque 
 in finem, hic saluus erit. frequenter alloquiis tuis nostram 
 sollicitudinem releuare non desinas; paroeciales quoque sacerdotes 
 tuos competenti adhortatione confirma, quia ista faciendo 
 talentum tibi creditum poteris multiplicare cottidie.

de illa 
 quoque parte, qua dilectio tua postulat, cogitamus, ut ad 
 imperatorem clementissimum pro generalitatis quiete preces 
 nostrae perueniant. tuum est, ut uotum studiumque nostrum 
 congruis orationibus iuuare non cesses, quia nos in his deo 
 auctore perficiendis uacare minime poterimus. Data V. Nonas 
 Martias Agapito cons.

Gratias omnipotenti deo referimus, quod sanctitas uestra 
 disciplinis caelestibus instituta, sicut poposcimus, legatos fidei 
 Ennodium et Fortunatum uenerabiles episcopos sed etiam uiros 
 religiosos Uenantium presbyterum Uitalem diaconum et Hilarum 
 notarium, quales poscebat causae sublimitas, destinauit, 
 qui negotii magnitudinem implere possint ecclesiastici luce 
 sermonis quique operante deo omnia subtiliter requirentes, 
 quae ad rectam et ueram Christianorum pertinent fidem, et 
 ipsi sicut decuit declararunt et a nobis sicut oportuit

 

 

 
 
 
 agnouerunt, quia una est ecclesia dei apostolicis ubique firmata 
 doctrinis.

unde quis audeat de domini nostri Iesu Christi 
 incarnatione aliter quam habet ueritas ipsa sentire, nisi ut 
 confiteatur aequalem et consubstantialem patri filium salutis 
 nostrae causa iuxta annuntiationem archangeli in utero uirginis 
 carnem ex eadem assumentem hominem factum et, sicut ait 
 apostolus, in seruili forma, ut crucem pro nobis carne 
 susciperet? de quo beatus Petrus apostolus Iudaeis dicit: 
 uos petistis uobis dimitti liirum homicidam, auctorem 
 uero uitae interfecistis; de quo etiam legitur 
 in Paulo apostolo: factus oboediens usque ad mortem, 
 mortem autem crucis.

confitemur enim, quod genetrix 
 dei beata uirgo Maria in uera carne et anima rationabili et 
 intellegibili nobis deum peperit saluatorem, quem homousion 
 deo patri et spiritui sancto ante saecula, eundem nobis quoque 
 homousion praeter peccata nostra in fine temporum credimus 
 et probamus fuisse progenitum, sicut propheta Dauid 
 dicit: de uentre matris meae deus meus es tu.

quae 
 tamen ita sine defectu uel confusione nostri corporis est adsumpta 
 nostra substantia. ut in eadem carne dei filius mundum 
 examinaturus adueniat oculis omnium uulnerum et clauorum 
 ndicia repraesentans, sicut scriptum est: et uidebunt, in 
 quem pupugerunt.

cum omnibus etiam orthodosis impiissimos 
 Nestorium atque Eutychetem uitamus pariter et horremus 
 eorum condemnantes et anathematizantes et personas et dogmata 
 detestabilibus sacrilegiis comparanda, qui dispensationem 
 diuinam et humanae remedia infirmitatis similiter aut nescire 
 uoluerunt aut cognita blasphemare.

tale igitur circa fidem 
 clementiae nostrae propositum summus deus ab exordio uitae 
 sensibus nostris immisit, unde et imperium nostrum credimus

 

 
 
 
 custodiri.

miramur autem, quam ob rem de beatissimis 
 patribus, qui in Chalcedona conuenerunt, aliqua nobis scribere 
 uoluistis, dum ea, quae ab his fuerant constituta, decessorum 
 nostrorum multiplicibus decretis confirmata monstrantur et 
 cum nec alia synodus facta fuerit, per quam, quae ab illa 
 disposita sunt, redderentur infirma, nec lex a nobis processerit, 
 cuius nouitate statuta praefati episcopalis concilii soluerentur, 
 maxime cum ipsa synodus dixerit anathema esse debere, quicumque 
 aliam fidem, quam apud Nicaeam trecenti <decem> 
 et octo uenerabiles patres constituerunt, docere uel Immutare 
 uoluerit.

ad hoc etiam eos, quos superius comprehendimus, 
 id est Nestorium et Eutychetem, damnauerunt, quos nos quoque 
 damnamus. nam pro hac causa attestantur nobis etiam 
 diuinae litterae ad Alexandriam non semel sed multotiens 
 destinatae, per quas obiurgauimus, cur sibi non arbitrarentur 
 posse sufficere directam fidei doctrinam recedentes ab anathemate 
 Chalcedonensis synodi uel uenerandae memoriae Leonis 
 episcopi.

unde non paruum studium apud nos et intentio 
 in praesenti quoque perdurat, quatenus a superfluo anathemate 
 eosdem possimus abstrahere et sanctae ecclesiae uniuersali 
 coniungere.

de capitulo uero, quod solum uidetur esse residuum, 
 nostra uoluntas petitioni uestrae fortasse propter unitatem 
 ecclesiarum conuenerat, nisi alia uenerabilibus ecclesiis 
 ex hac re moueri scandala crederemus.

nunc uniuersa, quae 
 sint facienda, perpendite, quia graue esse clementia nostra 
 iudicat de ecclesia uenerabili propter mortuos uiuos expelli 
 nec sine multa effusione humani sanguinis scimus posse ea, 
 quae super hoc scribitis, ordinari. omnia tamen a deo sperantes 
 consilium melius agere poteritis quam ab his hominibus, 
 qui propter errores suos prouincias percurrentes inimicam

 
 
 
 euangeliis sanctis et ecclesiis uolunt esse discordiam.

ergo 
 ut sit placens supernae maiestati ecclesiarum unitas prouidete, 
 quia qui nobis in his, quae praefati sumus, obsistit, ignoramus 
 si bene nos arguit. per omnia tamen uoluntatis nostrae 
 puritatem legatorum uestrorum poteritis narratione cognoscere.

petimus autem, ut pro nobis apostolatus uester orare dignetur: 
 quod uos libenti animo facere hac poterimus maxime ratione 
 cognoscere, si perfectam nobis unitatem ecclesiarum dignatus 
 fuerit deus uobis disponentibus condonare. illa enim uox dei 
 magnam benedictionem diligentibus se mandauit atque donauit, 
 qua declarauit: pacem meam do nobis, pacem meam 
 dimitto uobis.

EPISCOPOS. Dudum legatis mansuetudinis uestrae remeantibus 
 ad litteras uestras et mandata respondi, non quidem uniuersa 
 plene, sicut magnitudo rei postulabat, expediens sed tamen 
 pro tempore certa praestringens. uerum etsi sufficienter allegare 
 me omnia contigisset. numquid agens apud clementiam 
 uestram causam fidei poteram repetitis precibus importunitatis 
 incessi?

timeant notam huius ingratitndinis, quibus cura est 
 studium negotiis nauare mundanis! opus non implet euangelii, 
 qui a praedicatione eius uenialiter putat posse cessari. peruigilem 
 pastorum oportet esse custodiam et lumbos sine 
 relaxatione praecinctos. bonae admonitionis sicut constat 
 1 dulcem fructum, ita eius non decet esse fastidium.

et alias,

 

 

 
 
 
 cur postulationis meae molestam mansuetudini uestrae quisquam 
 dicat esse frequentiam, cum per ea, quae fiunt ex officio 
 meo, per remedia fidei uestro consulatur imperio? etenim quae 
 me onerat cura, uos releuat; mihi incumbit, sed uobis proficiet; 
 licet ex diuerso semine unus fructus amborum est. 
 nam sicut poena est nec dicere deo accepta nec facere, ita 
 certa remuneratio uel illi, qui spiritalia praedicauerit, uel illi, 
 qui audita non spreuerit.

dedit quidem clementia uestra 
 uelut obsidem propositi sui sub testimonio imperialis alloquii 
 et se quasi pignore quodam bonae uoluntatis adstrinxit, sed 
 opus est coeptis <a)dicere firmitatem. sumant plenum decorem 
 iacta fundamina, non remittantur propugnantes pro dei ecclesiis 
 manus: totiens Israheliticus hostis intercidit, quotiens Moyses 
 brachia non remisit. effectus opera, finis commendat initia; 
 non prodest coepisse deserentem, quia sola perseuerantia fidei 
 dat salutem.

benedicimus deum, cuius zelo pietas uestra 
 transgressores impios Nestorium et Eutychen se uelle odisse 
 persequique cum nefandis et sacrilegis dogmatibus profitetur 
 probat odisse se uitia, qui condemnat errantes, nec relinquit 
 sibi locum deuiandi, qui non pepercerit excedenti.

primus 
 innocentiae gradus est odisse culpanda, sed ueritatis interest, 
 domine fili, et catholicae disciplinae, ut sectatores etiam 
 eorum atque participes oderitis, quorum exsecrandos principes 
 iudicatis. non in damnandis sola id est certa nomina, sed in 
 his etiam, qui damnatos sequuntur, sunt crimina persequenda. 
 frustra auersari se plures asserit, qui unum de his, qui detestatione 
 digni iudicantur, exceperit; non enim numerus errantium 
 hominum sed meritum consideratur errorum.

hoc ideo, 

 

 
 
 
 ne facile putet uestra clementia Acacii praetereundam esse 
 personam. nonne ille est Acacius, qui caeno Petri Dioscori 
 et Eutychetis dogmate et communione polluti, dum copulatur, 
 inmersus est, illius sustinens in condemnatione supplicium, 
 cuius elegit in communione consortium? qui uiritim propter 
 impietates suas horum singulos odit, et in illis Acacium 
 necesse est oderit et omnes in Acacio non amabit.

ab illo 
 per Orientales ecclesias fermentum nefandi erroris inoleuit; 
 inde Alexandrinae perfidiae eo usque nutrita superbia, ut non 
 acquiescat, sicut scripsistis, eius mandatis salutaribus, cuius 
 famulatur imperiis, et in errore declinando non sequatur admonitionem, 
 cuius in agendis rebus experitur sibi utilem 
 potestatem.

unde et maiore huiusmodi homines conuenit detestatione 
 uitari, quia, quae docere debuerunt, nec dum ab 
 aliis instruuntur adsumunt, spernentes in his imperantis monita, 
 in quibus tantum non timeri iubentur imperia, et immemores 
 deuotionis contra salutem animae, quos contumaces esse oportuit 
 pro salute.

hos mentibus perditis ausus nutriuit Acacii 
 cum perfidis iuncta communio atque ideo aestimandus est 
 auctoris loco, cuius grauius peccatur exemplo. nihil enim 
 uitia magis quam imitatio fouet, dum creduntur non improbanda 
 esse, ad quae alii quoque uidentur accedere. fragilis 
 est et caduca mortalitas; uix nefariae cogitationes dum comprimuntur 
 intereunt. iacet saepe semen noxium sub terrore 
 nec deficit; latum pandit delinquentibus aditum, qui iungit 
 cum prauitate consensum.

utinam, clementissime imperator, 
 inter ipsa apostolicae districtionis initia Orientales ecclesiae 
 Acacii contagia nefanda uitassent! non per multos error ille

 

 
 
 
 noxia uenena diffuderat; ipsa quoque erecta nunc fortassis 
 Alexandriae tunc colla cecidissent, dum perculsam perfidiam 
 suam in damnatione imitatoris agnosceret et displicere in conplicibus 
 se uideret. sed dum male nutriti fouentur errores et 
 prauorum consensus inutili aequitate corrigendus dissimulatur, 
 per impunitatem sequacium mala dogmata multiplicauit auctorum.

et uos quidem, si placita deo efficaciter imperetis, 
 commendatis uestrum et de alieno erro( re > propositum; sed 
 cogitandum est, clementissime imperator, si ei apud deum 
 sufficiat errata culpasse, cui dedit posse corrigere. non est 
 differenda curatio; ammoueantur medicae profundis uulneribus 
 manus! sola ante Acacium Alexandria perfidiae suae foeditate 
 sordebat: respicite, quantas iam partes emendatio neglecta 
 polluerit!

quousque patieris, domine fili, ecclesiam dei diuisionem 
 suorum maerere membrorum t anticipent beneficia tua 
 ad deum peruentura suspiria: adsume fidei curam et uexillum 
 salutis attollens ad errores ab Israhele remouendos uelut 
 Ezechias alter exsurge. fas tibi laude nouorum operum titulos 
 aequare priscorum: ille dissipauit excelsa, tu superbiam erectae 
 impietatis inclina; ille simulacra contriuit, tu dura infidelium 
 corda confringe; ille memoriam serpentis aerei, tu uirus praesentis 
 effunde. offer deo recta, quae fecit, et spera dona, quae 
 meruit. fidelis est enim dominus, qui reddit singulis secundum 
 opera eorum.

in aperto est, quanta sit expectatio ndelium, 
 25 quanta trepidatio perfidorum: illi ambiunt gaudere cum angelis 
 de receptis; isti metuunt, ne ab his, quos deceperant, destituti

 

 

 

 
 
 
 poenis remaneant praeparatis. pendent anxia corda cunctorum. 
 ab ultimis ad nos Galliis directa legatio, si quid de unitatis 
 redintegratione sollicitudo nostra promouisset, famam secuta 
 consuluit.

nec difficile opus clementiae tuae: scit deus suorum 
 laboribus subuenire. ex usu est ad principes suos conuertere 
 corda subiectos. dat specie maximum signum recens religiosae 
 memoriae Marciani imperatoris exemplum. quid egit tunc 
 uulgus aut populus? non opus nota reuoluere: adulta est 
 perfidia ista per deuios, sopita per iustos; imitare religiosi 
 integritate propositi, quem studio ciuilitatis aequasti.

ad 
 haec nostris lacrimis, nostris precibus alleganda Ennodium 
 atque Peregrinum fratres et coepiscopos nostros uice nostra 
 pro exhibenda etiam honorifica salutatione direximus, ideo 
 maxime designato uiro fasce secundae legationis imposito, ut 
 qui nobis spei bonae detulit initium, nunc adiutore deo plenum 
 reportet effectum. acquiescite, precamur, fidelibus monitis, 
 cuius uos delectatos dudum legimus institutis. Data III. 
 Non. April. Agapito cons.

HORMISDA ANASTASIO AUGUSTO. PER ENNODIUM ET PEREGRINUM 
 EPISCOPOS. Dum sapientiae uestrae, clementissime imperator, 
 profunda considero, prouidentes saluti propriae uobis displicere 
 non aestimo, neque enim aut diuina monita aut humana 
 continent instituta, ut qui consulit bonae spei, qualibet 
 debeat reprehensione culpari, cum maxime pietas quoque 
 uestra affectu se unitatis et pacis flagrare fateatur. quae

 

 
 
 
 res me quoque uel pro fiducia conscientiae uestrae uel pro 
 creditae mihi dispensationis officio emergente compulit non 
 supersedere negotio.

Iohannes frater et coepiscopus meus 
 Nicopolitanae ciuitatis antistes decessoris sui sanctae recordationis 
 Alcisonis secutus exemplum beati Petri apostoli communionem 
 cum synodo sua damnatis his, quos ecclesia detestatur, 
 expetiit. is nunc grauibus fatigatur insidiis. precor mansuetudinem 
 uestram: iniqua molientibus obuiate et remouete 
 molestias et correctum fouete, cui ut corrigeret, debuisset 
 insisti. scient enim, qui tardauerint, se reos futuros, cum a 
 uobis foueri uiderint iam reuersos.

fateor, clementissime 
 imperator: miror insidiantium pertinaciam neque dei neque 
 uestro intuitu permoueri; nam qui oderunt in homine studium 
 desiderii boni, quod de se aestimant iudicari, insequuntur. 
 ad recta reduces iure culpandi, si non conuerterint deuiantes; 
 datae fidei uestrae clara documenta, si affueritis ad unitatem 
 reductis: (quod) effici omni adhortatione cogitetis.

HORMISDA TIMOTHEO EPISCOPO CONSTANTINOPOLITANO. Non 
 mirabitur dilectio tua rationem praeteriti silentii mei, si quae 
 praecesserint uniuersa considerat; non mirabitur praesentis 
 alloquii. si quae sit uis caritatis expendat. sustinere enim 
 omnia caritatem magistro gentium docente cognouimus; quae

 

 

 

 
 
 
 si sua, sicut continet doctrina ipsa, non quaerit, non incongrue 
 abusus priuilegio meo, quod tibi potius prodesse possit, 
 exhibeo.

expectare enim me decuit ab errantium coniunctione 
 te liberum et sic amare correctum, uidere ab improbandis 
 diuidi atque ita litterario sermone complecti. sed quem optes 
 reducem, cur differas uocare tardantem? cur non detur locus 
 moderationi, cum nihil detrahitur aequitati? impendenda sunt, 
 quae laborantibus prosunt, si nos societatis contagione non 
 polluunt.

haec causa mihi fuit praesentium litterarum, ut 
 horter, ut moneam, ne terram nostram iacere patiamur neglegentius 
 infecundam. non diu infructuosam arborem occupare 
 solum diligens permittit agricola; patienter expectat, sed 
 numquid sub continuatione perdurat?

uocatus ad salutaria 
 non moreris; prope ab innocentia non recedit, qui ad eam sine 
 tarditate reuerterit. mouere patrum monitis et insistens fidelibus 
 sine lapsu aut errore uestigiis praecedentia delue per futura.

adiacet tibi modo ad iusta populos incitando, modo pro fide 
 principalibus uestigiis supplicando dirigere quod deuium est, 
 solidare quod dubium. magno te conuenit labore prouidere, 
 ut causas transacti temporis rectae tegat sedulitas actionis. 
 praestat quidem animae suae, per quem uniuersali aliquid 
 confertur ecclesiae, et ita se res habet, ut si studiosus, si 
 indefessus institeris, fiat tibi utilis causa communis. Data 
 ut supra.

HORMISDA UNIUERSIS EPISCOPIS IN ORIENTIS PARTIBUS CONSTITUTIS. Etsi admonitionis meae cura desisteret, uos tamen 
 proprii memores conueniret officii non neglegenter omittere, 
 quae enixe omnes decet pro animae suae salute seruare, ut 
 mandatorum caelestium disciplina non alieno studio sed ipso 
 uobis clareret inesse proposito. nam licet laude non careat, 
 qui bonis consiliis obsecundat, tanto est tamen potior in 
 honore sapientiae qui praeuenit recta quam qui sequitur 
 instituta, quanto est illustrius docere quam discere.

recordetur 
 unusquisque, in qua uocatione a domino sit uocatus, et quid 
 ab eo expectetur aduertat. miserum est intra meritum iacere 
 propositi, cum id, quod praefertur nomine, non ostenditur 
 actione. magna meruimus, si quod indulta postulant impleamus.

qui se ad pascendas dominici gregis oues gaudet adscitum, 
 cogitet de commissa sibi gubernatione iudicium. peruigil 
 adhibenda tutela est, continuanda custodia; non dandus lupis 
 rapacibus locus, non ullis casibus relinquendus, quia neglectus 
 error ouium culpa pastorum est. ueniet, qui rationes creditae 
 dispensationis examinet.

omnium quidem constat esse iustitiam 
 nec ulli impunitam licentiam patere peccandi; sed quis gradus 
 nesciat esse meritorum et sicut non aequa praemia, ita diuersa 
 et supplicia? multiplicantur scientibus plagae, pauca flagella 
 leguntur inscitiae.

quod si ita est, sicuti esse non dubium 
 est aestimandum, quid in eo deceat esse propositi, cui alienos 
 quoque errores necesse est imputari? clamat sanctus spiritus 
 per prophetam: o pastores Israel, numquid semet 
 ipsos pascunt pastores? nonne oues pascunt

 

 
 
 
 pastores? certum est plus ab eo, cui plus creditur, exigendum 
 et tanto magis nos obnoxios fieri, quanto effusiore gratia 
 I contigerit honorari.

magister bonus et docens per obscura 
 lucem, per similitudinum aegnimata ueritatem, seruum talenti 
 a se traditi praeter augmenta custodem non arguit infidelem 
 sed condemnauit inutilem. unde in aperto est, in quo metu 
 esse deceat eum, qui dominicum nomisma perdiderit, si 
 culpatus est is, qui acceptum sine inminutione seruauit. 
 nullus contentus sit innocentia sua, quia deo nostro uniuersa 
 cernenti per praedicationis assiduitatem rationem quoque propositi 
 debemus alieni.

largam scientiam decet esse doctorum. 
 non amat fides Christiana secretum; quam quisque in augmenta 
 non effundit, abscondit. per uniuersas gentes uerbi praedicatio 
 mandatur apostolis, et quam excusabiliter hoc quisquam potest 
 sibi tacere commissis? quid prodest cuilibet paternarum 
 reuerentiam seruare regularum, si concuti haec ab aliis, si 
 sine honore tractari patienter accipiat?

mfirmum ostendit 
 affectum, qui quod diligit non tuetur. incursantur passim 
 sancta a perfidis constituta et rediuiua subinde de compressis 
 excessibus resurgit improbitas. quemadmodum, rogo, pietatem 
 in deum probat, qui tam nefanda dissimulat?

recordemur, 
 qua catholicorum frequentia sacerdotum illa, quibus nitimur, 
 celebrata didicerimus esse concilia! quantos nec debilitas 
 impediuit nec senectus onerosa tardauit? exigua uisa sunt 
 spatiosarum interualla regionum et labores ipsi pro quadam 
 consolatione iucundi, dum spiritu sanctarum congregationum 
 regente sapientiam aera aetas, quod seruaret, acciperet.

et 
 haec insectantibus impiis post damnatam in radice perfidiam 
 tacet, qui scit sibi esse mandatum: exalta uocem tuam, 
 qui euangelizas Ierusalem; exalta, noli timere!?

 

 
 
 
 nonne hoc ante oculos habens discipulum ita gentium doctor 
 instituit, ut oportune inoportune euangelizare non cesset. 
 admonens: adtende tibi et doctrinae, insta in illis; 
 hoc enim faciens et te ipsum saluum facies eteos 
 qui te audiunt?

ergo uel propheticis stimulis excitati 
 uel normis apostolicae eruditionis instructi curam salutaris 
 praedicationis adsumite, diligite et uindicate sententias probatas 
 piis, infidelibus inimicas et ad petram, supra quam est fundata 
 ecclesia, reuertentes apud illorum etiam uos patrum spiritus, 
 quorum ueneranda constituta improbe labefactantur, absoluite, 
 aestimantes, cum dominus ad illud quod expectatur examen 
 aduenerit, qualis apostolis creditus, qualis aliquorum temptantium 
 dubitatione compertus, qualis angelo praenuntiante 
 promissus, utrum ab illis melius sit argui an cum eorum 
 cohorte coniungi, utrum talem qualis uidebitur aut qualis 
 ab impiis negatur dominum confiteri.

nil uos retrahat a 
 salute; uelocibus ad uiam redite uestigiis. lapsus ruentem 
 non grauat, si resurgat. larga est dominicae doctrina clementiae; 
 noxia sunt erroris uincla, dum retinent. odit iustitia 
 pertinaces, fouet clementia corrigentes. Data III. Nonas Apriles 
 Agapito cons.

HORMISDA EPISCOPIS ORTHODOXIS. Est quidem fidelium speciale 
 solatium deus nec umquam inter quaelibet dura deficiunt, 
 qui se ad eum toto mentis studio contulerunt. uerumtamen 
 hoc uotum proposito uestro debere me fateor, ut sicut exulto

 

 

 
 
 
 de sinceritate fidei uestrae, ita de firmitate merear gaudere 
 constantiae.

unde et aspectu interiore uos intuens ad desiderium 
 colloquendi uobiscum promptus adsnrgo, ut et dilectionem 
 circa deum uestram litterario sermone remunerer et 
 spem paginali adhortatione confirmem atque ita his, cum 
 quibus mihi est consortium sanctae communionis, iucundum 
 reddam testimonium caritatis. non enim sufficit animo meo 
 de nobis esse securum, nisi ostendero illum quoque, quo uos 
 complector, affectum. siquidem declarat se non ex iudicio 
 odisse a dei dilectione diuisos, qui potest non amare coniunctos.

benedico igitur deum, dum feruorem fidei uestrae 
 inter procellas uarias et tempestatum aduersa considero. uos 
 quoque ut super his pietatem eius glorificetis, uberiore exultatione 
 suadeo, qui electorum suorum mentes quo acceptiores 
 sibi reddat, examinat et licet cognitos sibi quibusdam tamen 
 difficultatibus probat, ut iustitiam quoque inesse dono, quod 
 largitur, ostendat. atque ideo pertinaciter bono uos conuenit 
 imminere proposito nec in uia, quae ducit ad caeli regna, 
 deficere.

qui intuetur dominici munera non aestimanda promissi, 
 nullius potest respectum habere periculi. non enim 
 frangit consideratio praesentium malorum, nisi futurorum 
 bonorum uincat obliuio, quando omnem amaritudinem laboris 
 excludit, qui dulcedinem spei, quae expectatur, ammiserit. 
 quae enim difficultas beatitudini par est aut quae condignae 
 praemiis passiones ad futuram scilicet gloriam, quae in nobis 
 apostolo annuntiante reuelabitur?

absit ne quicquam a Christi 
 caritate nos separet! quanta est tribulatio, si gloriam parit? 
 materia prosperorum est, quae putatur aduersitas. dum inclinamur, 
 erigimur. nemo haberet futuram remunerationem, nisi 
 necessitates praesentium sustineret. uidete, quanto opere

 

 
 
 
 hominum terrena messis adsurgat: quanto est igitur labore 
 procurandum, ut caelestia dona non pereant?

quieta est 
 neglegentium uita sed non opulenta substantia. dignus est 
 operarius, ut fructum mercedis accipiat. indiscreta passim 
 pietas cum impietate languesceret, si examinatio bonos a 
 malis diuisura cessaret. gratum admodum spectaculum domino 
 est in agone iustorum nec quicquam ita supernam gratiam 
 conciliat homini sicut aduersorum impetus patienter excepti. 
 quis milites sub pacis securitate miretur?

non est arduum 
 in sicco secura fixisse uestigia nec artem gubernatoris ostendit 
 marina tranquillitas; satis est intrepidum inter bella procedere, 
 inter lubrica non labare, fluctus in tempestate contemnere. 
 saeuiat et motus suos exerceat mundana temptatio, dum 
 manifesti appareant qui probantur.

haec scientes, karissimi 
 fratres, fidei uestrae tenete constantiam et ipsa etiam, si 
 inciderint, militantia meritis uestris amate pericula. annuntiate, 
 quae colitis, et participate etiam per uniuersum orbem 
 mandata euangelica, quae tenetis. supra stipendia uestra 
 correctio quoque uobis adscribatur aliena.

inter peccatorum 
 enumerationem, quibus sibi diuinam gratiam plenus spiritu 
 dei propheta conciliat, inter ea, quibus misericordiam, qua 
 conseruetur, exorat, docere se iniquos uias domini et conuersionem 
 per se fieri praedicat impiorum. beati, quibus uita 
 innocenter acta dat praemium; beati, per quos aliis quoque 
 praestatur exemplum.

et nos quidem, quantum in nobis est, 
 nec sollicitudine nec labore cessamus, ut humilitatem, quam 
 nos dominus noster docuit, imitati, quae saluti eorum conueniunt, 
 postulemus, ut dispensationis mihi creditae dum agnoscitur 
 cura, probentur officia. nam repetita uice Ennodium 
 atque Peregrinum fratres et coepiscopos nostros mandata 
 legatione direximus rationem adhortationes preces lacrimas

 

 
 
 
 ingerentes, ut ab impiorum contagione separati ad ueram 
 fidem isdem, quibus uos, modis et apostolica scita se conferant 
 aut certe non nos defuisse praedicationi sed illos propriae 
 saluti mundus agnoscat.

HORMISDA POSSESSORI EPISCOPO. Optimam uestrae caritatis 
 audientes instantiam et cognoscentes rectae fidei tramitem, 
 quem sine strepitu uindicatis, deo nostro gratias sine cessatione 
 persoluimus, ut et in ea dispositione persistas et ceteris, 
 quod sequantur, tribuere possis exemplum. ista sunt dona 
 caelestia, ista sunt diuinae tributionis indicia, ista sunt dei 
 iudicia, quae te a catholico sacerdotum noluerunt separari 
 consortio.

unde, frater karissime, praesentibus hortamur 
 alloquiis, ut in ea constantia, qua electus es, perseueres et 
 augmenta probabilibus initiis subministres, quia bonum opus, 
 praecipue quod ad doctrinam fidei pertinet, nisi semper creuerit, 
 uidetur imminui, et si tribulatio mundana contigerit, 
 ante oculos nostros futura praemia ponentes apostolica nos 
 admonitione consolemur dicentes: non sunt condignae 
 passiones huius temporis ad futuram gloriam, quae 
 reuelabitur < in) nobis.

meliora tamen speramus, quia 
 deus, qui per beatum apostolum dixit: qui uos non dimisit 
 temptari super quod potestis, ipse pro sua pietate, quos 
 suos elegit esse, et de laqueis aduersariorum sicut semper 
 eripiet.

libellum dilectionis tuae de confessione rectae fidei

 

 

 
 
 
 per legatos nostros remeantes accepimus et in eo sinceritatem 
 tuae fraternitatis agnouimus, quia, quod recte credit, sub 
 adtestatio<ne> publica praedicare non distulit. Data III. Nonas 
 April. Agapito <cons.>

HORMISDA CLERO POPULO ET MONACHIS ORTHODOXIS CONSTANTINOPOLI CONSISTENTIBUS. Si is, qui calicem aquae frigidae 
 mandata euangelica secutus optulerit, mercedem boni propositi 
 ipso domino, qui haec docuit, restituente consequitur, nonne 
 qui tanto populo fidelium ueritatem annuntiare distulerit, iuste 
 poenam damnationis incurrit?

hinc est, quod interminationem 
 mandati caelestis effugiens, quod docet loquendum esse in 
 his, quae ad deum pertinent, nec tacendum, habens quoque 
 uestrae salutis affectum, admonitionem eorum, quae praesens 
 necessitas poscit, adsumpsi, omnes, quibus cura est fide 
 integra Christianam religionem seruare, contestans, ut eos, 
 qui sanctam Chalcedonensem synodum et beati Leonis de fide 
 catholica conscriptas epistolas declinant, quibus possunt 
 uiribus auertantur et fugiant, quando ipsi sunt, qui Eutychetis 
 et Dioscori Alexandrini uel potius nefanda Manichaeorum 
 contagione polluti uerbo quidem aduersum constituta patrum 
 uidentur habere certamen, rebus autem contra incarnationem 
 domini nostri Iesu Christi euidenter insurgunt.

recordamini, 
 karissimi, quae fuerunt Basilisco palatinam arcem incubante 
 temptata, et temporum illorum acta uel uisa alii uel audita;

 

 

 
 
 
 recolite, quam scelesta tunc fuerit Timothei cognomento 
 Elluri, quam impudens et monstruosa <prae>sumptio, quantus 
 etiam per uniuersum orbem fidei se uestrae feruor ostenderit.

probauit tunc Constantinopolitanus populus, quam pure deceat 
 credentes Christiana seruare mysteria. sed transacta utinam 
 studia fuissent et non nunc similia tempus expeteret! rursus 
 enim idem haeretici caput improbum de profundo, quo immersi 
 tenebantur, attollunt.

atque ideo rogo hortor admoneo 
 dilectionem uestram: ab eorum uos conciliis et communione 
 secernite, recordamini zeli prioris et uiuere in uobis lucem, 
 scintillam ignis spiritalis ostendite, ne simplicem in uobis 
 ueritatis affectum perditorum astutia expugnasse se gaudeat.

et haec quidem quantum ad praesentem necessitatem et 
 adsumendam contra impios cautionem dixisse sufficiet. spero 
 autem, quod si admonitio ista promouerit, et mihi et uobis 
 utilis erit, quando et deus in uestra salute glorificabitur et 
 fructus nostrae sollicitudinis apparebit. Data III. Nonas 
 Apriles Agapito cons.

HORMISDA DOROTHEO EPISCOPO THESSALONICENSI. Iohannes 
 frater et coepiscopus meus Nicopolitanae urbis antistes cum 
 synodo sua uariis se concussionibus atque dispendiis grauiter 
 causatur affligi, quod a transgressorum societate diuisus, 
 postquam communionem apostolicae sedis emeruit, ad Thessalonicensium 
 ecclesiam ordinationis suae indicia non direxit.

potuisset neglectus hic esse culpabilis, si unum esset inter 
 omnes mysterium caritatis. at cum multi se a petrae illius, 
 quae Christus est, soliditate diuiserint, quis non uelit ab

 

 
 
 
 errantium coniunctione discerni, ut mereatur cum his, qui 
 consistunt in ueritate, coniungi? non igitur consuetudo est 
 neglecta sed uitata contagia. ergo obicere quis possit errorem, 
 ubi cogitatam salubriter intellegit cautionem?

at nos, quod 
 debueras primus adsumere, credebamus te sequi saltem post 
 aliena exempla potuisse. non sufficit in lapsibus mora, nisi ad 
 reprehensionis cumulum circa eos quoque, qui ad uiam 
 redeunt, accedat inuidia? quid aliud quam beati Petri, quod 
 sine impietate dici non potest, ipsum quod a domino datum 
 est nomen oderunt, qui eos, qui ad sedis ipsius altaria confugiunt, 
 insequuntur?

quo pudore, rogo, priuilegia circa te 
 orum manere desideras, quorum mandata non seruas, et 
 reuerentiam, quam non exhibes fidei, cupis tibi sub ecclesiastica 
 potestate deferri ? si in isdem uestigiis, quibus catholici 
 nituntur, insisteres, insectationem tamen proximi uitare 
 deberes sciens secundum domini nostri et saluatoris, quae 
 colimus, instituta eum, qui scandalizauerit unum de minimis. 
 obnoxium magnis esse peccatis.

ubi est, domine, humilitas, 
 quam sub occasione discipulorum tuorum certantium de loci 
 qualitate docuisti? tu ostendis illum esse maximum, qui exhibere 
 studuerit se pusillum. respice de caelo et uide, uisita 
 uineam te cultore plantatam, intende circa mandata tua 
 minimos et circa ambitum honoris elatos!

cur recentia 
 cupitis et prisca deseritis, circa summa desides et parua 
 curantes? nonne hoc est rerum uilia decimare et legis praecepta 
 contemnere? seruate illa, quae deo congruunt, et facile 
 ea, quae sunt ab hominibus, subsequuntur.

quin potius curam 
 salutis adsume et, cur te alius praeuenerit in ueritate, affectione 
 suspira, ne si insectari eos, qui ad ecclesiae reuertentur

 

 
 
 
 membra, perstiteris, tu quoque cum his, quos nominatim 
 condemnat catholica sententia, copuleris. Data pridie Id. 
 April. Agapito cons.

HORMISDA ENNODIO ET PEREGRINO EPISCOPIS. Posteaquam 
 profecta est caritas uestra, Nicopolitanus diaconus, qui uobis 
 etiam occurrit in itinere, Romam uenit. quem praeter moram 
 uidimus cogitantes, ne forte esset, quod ad instructionem 
 mandatae uobis legationis adicere deberemus. quod et rationabiliter 
 factum ipsa res euidenter ostendit.

optulit enim nobis 
 epistolam Iohannis episcopi sui et aliam synodi subiacentis 
 ecclesiae Nicopolitanae, qua queruntur ab episcopo Thessalonicensi 
 excitatas aduersum se tam principales quam iudiciarias 
 potestates, concussionibus et dispendiis se uehementer affligi 
 propter hoc, quia de ordinatione sua ad episcopum relationem 
 secundum prisca exempla non miserit. pro qua causa sperauerunt, 
 ut de remedio cogitare deberemus, consulentes etiam 
 nos, utrum daremus eis licentiam relationem ad designatum 
 episcopum secundum consuetudinem destinandi.

unde tractauimus 
 et episcopum quidem Nicopolitanum admonuimus, ne 
 tale aliquid audere temptaret, si nobiscum uelit in communione 
 persistere, ne per illum, si ab eo, qui a communione 
 nostra alienus est, confirmationem petisset, nostra quoque 
 communio contagium sustineret.

haec uos, ut omnia sciretis, 
 instruximus. quid autem propitio deo uobis de hac causa 
 agendum sit, subiecta declarant. Data pridie Id. April. 
 Agapito cons.

HORMISDA ENNODIO ET PEREGRINO EPISCOPIS. In nomine 
 patris et filii et spiritus sancti intercedentibus et adiuuantibus 
 sanctis agendum sic de causa Nicopolitanae ecclesiae.

primum 
 ubi Thessalonicam deo iuuante ueneritis, epistolas nostras, 
 quas in hac causa misimus, episcopo Thessalonicensi tradite, 
 illum ordinem in eius salutatione seruantes, quem scitis a 
 nobis esse mandatum circa eos. qui cum sede apostolica, hoc 
 est ecclesia catholica, non communicant.

traditis autem 
 epistolis instanter agere debetis, ut se ab eius ecclesiae concussione 
 suspendat, rationem reddentes, quia non potuit reuersus 
 ad communionem et ad corpus ecclesiae cum illis, qui necdum 
 reuersi sunt, quicquam habere coniunctum: nos non soluere 
 a decessoribus nostris concessa priuilegia, si ipse ecclesiastica 
 instituta non de< se >rat. certe redeat ad unitatem, et nos cum 
 eo insistimus, ut omnia priuilegia, quaecumque consecuta 
 est a sede apostolica ecclesia eius, inuiolata seruentur.

dicitis 
 etiam aperte illum ostendere inimicum esse fidei, si 
 insequitur eos, quos uidet ad catholicam communionem reuerti.

quod si potueritis causam ibi deo propitio componere, scribitis 
 ad episcopum Nicopolitanum, quid (opera) uestra promouerit. 
 si uero obstinatus fuerit nec ab insecutione eius cessare 
 noluerit, secundum litteras, quas ad clementissimum imperatorem 
 misimus, apud principem causam ecclesiae Nicopolitanae 
 sic agitis, ut dicatis:

\'Alcison episcopus Constantinopoli satisfecit 
 ecclesiae catholicae, susceptus est et ad communionem 
 reductus. huius successor Iohannes episcopus et deum ante

 
 
 
 oculos habens et de salute sua cogitans et decessoris sui 
 bonum exemplum sequens condemnatis haereticis uel transgressoribus 
 ad sedem beati apostoli Petri misit et susceptus 
 est. huic nunc Thessalonicensis episcopus insidiatur et eum 
 concutit contraria his, quae fecit, ab eo exigere uolens.

hinc 
 pater uester et omnes orthodoxi rogant, ut iussionibus uestris 
 remoueatur ab eo ista molestia, ne uideatur hominibus propter 
 hoc illum persecutionem pati, quia ad communionem sedis 
 apostolicae rediit, et qui expectant per uos unitatem fieri, 
 aliud incipiant credere, si pietatem uestram uiderint hoc 
 dissimulare, hoc neglegenter accipere\'.

uisum nobis est 
 expedire, ut litteras, quas ad Thessalonicensem in causa 
 Nicopolitani direximus, quolibet ordine prudentia uestra diuersis 
 faciat publicari, magno<pere) tamen in ciuitate Thessalonicensium, 
 quia hoc facto et a persecutione nostrorum potest 
 cessari < et> ad ipsius, si correxerit, credimus pertinere 
 salutem.

DOMINO SANCTO MERITIS PRAECELLENTISSIMO IN CHRISTO GLORIOSISSIMO ET APOSTOLICA SEDE - DIGNISSIMO PAPAE HORMISDAE 
 AUITUS. Dum religionis statui et plenis catholicae fidei 
 regulis perspicitis conuenire, ut gregem per tota uobis 
 uniuersalis ecclesiae membra commissum peruigil cura uestrae

 

 
 
 
 adhortationis informet, Uiennensem prouinciam superiore anno, 
 si meminisse dignamini, datis ad humilitatem meam litteris 
 uisitastis, quaeque ad me, secundum quod oportunitas oblata 
 contulerat, per Arelatensis ecclesiae clericos peruenerunt et 
 quidem plenissimae sollicitudine pastorali. in quibus nos 
 sicut per conuersionem prouinciarum, id est Dardaniae Hillyrici 
 uel Scythiae, ad communionem gaudiorum prouocatis, sic 
 admonitione cautissima, ne quid per ignorantiam praeuenire 
 possit, instruitis.

Eutychetis igitur Nestoriique damnatio, 
 quos iamdudum per beatissimos decessores sanctae sedis 
 uestrae calcauit auctoritas, ad notitiam iam pridem nostram 
 apostolicae ad nos diligentiae prouisione perlata est. sed illud 
 nos modo suspensos multum redigit et anxios, quod cum 
 pendere nos ad effectum legationis secundo Constantinopolim 
 destinatae omni expectationis studio iusseritis, nec quid filius 
 uester sanctus frater meus Ennodius retulerit, nec utrum 
 secuta redierit, indicastis et promissionem uestram tanta 
 silentii diuturnitate suspenditis, ut non minus modo praedicatoris 
 taciturnitas reddat attonitos quam antea fecerat legationis 
 mora suspectos.

unde sola causa seruos uestros filios 
 meos Alethium presbyterum et Uiuentium diaconum totius 
 prouinciae Viennensis nomine, quae ecclesiae ad me pertinenti 
 ab uniuersis decessoribus uestris et apostolica sede commissa 
 est, cum praesentis famulatus pagina destinaui, per quos 
 oraculo beatissimae responsionis agnoscam, utrum feruor 
 schismatum praefatorum, qui intra Constantinopolitanam 
 urbem uitio perniciosae obstinationis exarserat cuique, quod 
 magis dolendum est, Alexandrinam uel Antiochenam ecclesias 
 dicitis inligatas, uobis Christo fauente docentibus digna fuerit

 

 

 
 
 
 correctione restinctus, aut si reuersa legatio in paginis euidentibus, 
 quod simplex legeretur, exhibuit an forte nuntio magis 
 retulit, unde uobis ad hoc qualiscumque suspicio reseruetur. 
 ueremur enim, ne pontificale iudicium, dum non indicat prospera, 
 sensisset aduersa.

his adicitur, quod diuersorum fida 
 relatione comperimus de reconciliatione uel concordia ecclesiae 
 Romanae iactitare se Graeciam. quod sicut amplectendum, si 
 ueraciter dicitur, ita metuendum est, ne callide simuletur.

quaesumus ergo seruitio meo cuncti, ut quid filiis uestris 
 fratribus meis, id est Gallicanis, si consular, responderi debeat, 
 instruatis. quia cum securus non dicam de Uiennensi sed de 
 totius Galliae deuotione pollicear omnes super statu fidei 
 uestram captare sententiam, orate ut sic nos perditorum 
 professio fucata non fallat, sicut ab unitate, quam regitis, 
 ueritas comperta non separat. Accepta III. Kal. Febr. Agapito 
 cons. per Alethium presbyterum et Uiuentium diaconum.

HORMISDA AUITO EPISCOPO UEL UNIUERSIS EPISCOPIS PROUINCIAE 
 UIENNENSIS SUB TUA DIOECESI CONSISTENTIBUS. Qui de his, 
 quae ad disciplinam catholicam pertinent, maxime sciens 
 instrui cupit, quid studii circa mandata diuina habeat, euidenter 
 ostendit. non enim potest esse huiusmodi cura, nisi 
 ubi fides fuerit infucata. atque ideo exultamus ad sinceritatem 
 propositi tui, dilectissime frater, dum te secundum directas 
 per Alethium presbyterum atque Uiuentium diaconum litteras

 

 
 
 
 intuemur et de impiis transgressoribus Eutychete atque Nestorio 
 sedis apostolicae constituta recolere et, si quid aduersum eos 
 admonitio nostra promouerit, per quos Orientales ecclesiae 
 confunduntur, inquirere.

digna plane sollicitudo fidelibus, ut 
 de miserorum lapsibus ingemescant et ipsi ne aliena polluantur 
 contagione pronideant. sed ne nos quidem hoc supersedisse 
 credatis, ut ad notitiam uestram, si quid actum fuisset, competens 
 perferret instructio. uerum breuiter silentium nostrum, 
 quo dilectio mordetur uestra, purgamus. nam quod non saepius 
 nostra admonitio uos frequentat, de conscientiae uestrae et 
 fidei stabilitate confidimus. sollicitudo impendenda fortasse 
 sit dubiis, satis est uitanda indicasse perfectis.

legationis 
 uero nostrae, quam semel, non secundo, sicut scribitis, misimus, 
 si uotiuus contigisset euentus, alacres ilico uobiscum fueramus 
 desiderata partiti, scientes hoc rationi, hoc nostro proposito 
 conuenire, ut quos participes sollicitudinis fecimus, cum his 
 redintegratae unitatis gaudia iungeremus.

sed quantum ad 
 Graecos, ore potius praeferunt pacis uota quam pectore et 
 loquuntur magis iusta quam faciunt; uerbis uelle se iactant. 
 quod operibus nolle declarant; quae fuerint professi non diligunt, 
 quae damnauerint haec sequuntur.

nam unde est, quod cum 
 per Ennodium fratrem et coepiscopum nostrum sacerdotales 
 uiros ad confirmanda ea, quae sedes apostolica poposcerat, 
 directuros se esse promisissent, multa quoque, quae ad correctionem 
 prauitatis suae a nobis quaesita fuerant, pollicentes, 
 non solum non religiosos uiros, penes quos causae ipsius 
 plena esse posset instructio, secundum constituta propria non 
 miserunt, uerum etiam, quasi res parua gereretur, laicos et

 

 
 
 
 alienos ab ecclesiastico corpore destinantes non se quondam 
 studuerunt de caeno, quo immersi tenentur, euoluere uerum 
 etiam catholicae fidei claritate fulgentes sua., quod absit, se 
 posse crediderunt siccitate fuscare?

haec fuit nostri causa 
 silentii, quam uos quoque spiritali uobis prudentia reuelante 
 uidistis. quid enim de hac causa poteram directis litteris 
 indicare, quam in statu suo uidebam duram pertinaciter 
 custodire perfidiam? noui exitus sollicite diligentiam relationis 
 inquirant: qui de rebus cognitis nihil indicat, abunde in statu 
 suo manere priora declarat.

quapropter, dilectissime frater, 
 et uos praesentibus hortamur alloquiis et per uos quoque, 
 quia occasio data est, alios per Gallias, quos fides eadem 
 nobiscum amplectitur, admonemus: promissam et amabilem 
 deo fidei seruate constantiam et transgressorum societate 
 declinata constantiam uestram uni uiro uirginem castam, 
 sicut spopondistis, exhibete Christo et cauete, ne sicut 
 serpens Euam seduxit astutia sua, ita sensus 
 aliquorum corrumpantur a simplicitate et castitate, 
 quae est in Christo Iesu.

perniciosa sunt blandimenta 
 nocentium atque ideo uigilare uos conuenit, quia aduersarius 
 salutis humanae sicut leo rugiens circuit quaerens, 
 quem deuoret: cui resistite fortes in fide. quia hoc 
 speciale habent patris sui de caeli arce deiecti, qui uestigia 
 eius sequuntur et diligunt, ut illa ueritatis luce priuati 
 alios gaudeant sua obscuritate fuscari et cum peruersitatis 
 suae poenas luituros esse se sciant, exultent, si miseros cum 
 sua condemnatione coniungant.

nam unde est. quod cum 
 pro magna parte a conterminis suis Thracibus Dardanis

 

 
 
 
 Hillyriis cognita eorum peruersitate deserantur, procul positos 
 ignorantiae spe, fraudibus aut uariis artibus nituntur adlicere, 
 nisi ut lucem, quam ipsi non habent, in aliis quoque impia 
 contagione commaculent?

ut autem, quae sint partium 
 earum studia, possitis agnoscere, plures Thracum, licet persequentium 
 incursibus atterantur, in nostra tamen communione 
 persistunt scientes fieri fidem per aduersa clariorem. Dardania 
 et Hillvricus uicina Pannoniae a nobis, quod iam fecimus 
 ubi necessarium fuit, ut sibi episcopi ordinarentur, expetiit, 
 in tantum se a consortio perditorum separare gaudentes, ut 
 remedia quaererent, dummodo commune cum transgressoribus 
 nihil haberent. Epiri metropolitanus, hoc est Nicopolitanus 
 episcopus, cum synodo sua nuper segregatus ab impiis ad 
 apostolicam communionem deprompta, quae id efficeret, 
 professione se contulit.

quae ideo scriptis aestimauimus 
 indenda praesentibus, ut sicut sortem nos conuenit dolere 
 pereuntium, ita laetemur pariter de salute remeantium et ut 
 fideles constituti ab eis longius instruantur, qua uirus eorum 
 sollicitudine debeat effugi, quos et a suis uideant tam iusta 
 detestatione uitari.

et nos quidem dispensationis nostrae 
 memores necesse est eos repetitae legationis officio conuenire, 
 quo affectu saluationis suae, si respectu dei, si rationis intuitu 
 non mouentur, saltem pulsantibus importune et pertinaciter 
 acquiescant et aut ad rectam uiam declinatis erroribus reuertantur 
 aut propter impaenitens cor ab omnibus inexcusabiles 
 indicentur, qui et moniti totiens in perfidiae obstinatione 
 persistunt.

uos orate et nobiscum ad deum preces et nota 
 coniungite, ut per opem misericordiae eius nostra actio 
 laborans pro catholicae fidei stabilitate promoueat, immaculatos

 
 
 
 uos et integros ab omni transgressorum societate seruantes, 
 ut aut cum correctis sensus et corda iungamus aut ab eorum 
 uenenis intacti esse mereamur. nam qui, sicut uos quoque 
 conscientiam uestram non latere testamini, nouimus Eutychetem 
 atque Nestorium apostolicae id est catholicae sententiae 
 auctoritate damnatos: quemadmodum salui esse poterimus, si 
 eorum sectatoribus ac posteris qualibet parte communionis 
 haereamus, cum Belial cum Christo nostro portionem habere 
 non possit?

instructionis autem uestrae interesse cre<di>dimus, 
 ut ea, quae apud nos a Nicopolitanis uel Dardanis acta sunt, 
 uel quo in communionem ordine sint recepti, uobis nota 
 faceremus ipsarum lectione chartarum. Data XV. Kal. Mart. 
 Agapito cons.

ANASTASIUS AUGUSTUS HORMISDAE PAPAE. Etsi magnum aliquid 
 taciturnitas iudicatur, tamen necessarium est admirantes dei 
 misericordiam assidue frequentare sermonem, et quia initium 
 fidei, quam nos dominus et deus saluator noster Iesus Christus 
 docuit, in remissione peccatorum praecellit, nulli habetur 
 ignotum.

ipse enim per propriam passionem omnia Adam 
 peccata mundauit et haec fuit negotiatio humilitatis ipsius, 
 ut et praefatum et omnes patres liberaret ex seruitute peccati, 
 uoluntarie personam senii suscipiens. nam beatus Paulus 
 apostolus docuit nos scribens ad Romanos: regnauit mors 
 ab Adam usque ad Moysen et in eos, qui non peccauerunt.

ex quo est uniuersitati quodammodo declaratum 
 ex generali dispositione siue mirabilibus specialia quoque 
 exempla debere suscipere semel tanta magnae legis iussione

 

 

 
 
 
 et tam pia bonitate firmata, et omnis doctrina, quam discipulis 
 suis tradidit, in hoc firmamento consistit. fugauit aegritudine 
 sua multifaria genera passionum, nodum peccati propria, 
 sicut dictum est, passione resoluit et agens ad implenda similia 
 discipulos suos factis et sermonibus instruebat.

uerum si, 
 sicut aliqui nituntur ostendere, certi ex ipsis apostolis tam 
 piam doctrinam per inoboedientiam implere dissimulant, ignoramus, 
 ubi magisterium misericordis domini et magni dei 
 nobis possit occurrere.

nos autem non ea credimus ratione, 
 ut immisericordes esse putemus, qui misericordiam didicerunt, 
 sed postulationem nostram a praesenti tempore taciturnitate 
 comprimi(mu )8, inrationabile iudicantes illis precum adhibere 
 bonitatem, qui rogari se nolint contumaciter respuentes. iniuriari 
 enim et adnullari sustinere possumus, iuberi non possumus. 
 Data V. Id. Iul. Constantinopoli Anastasio et Agapito u. c. 
 conss.

SANCTISSIMO ET BEATISSIMO UNIUERSI ORBIS TERRAE PATRIARCHAE HORMISDAE CONTINENTI SEDEM PRINCIPIS APOSTOLORUM 
 PETRI DEPRECATIO ET SUPPLICATIO MINIMORUM ARCHIMANDRITARUM 
 ET CETERORUM MONACHORUM UESTRAE SECUNDAE SVRIAE PROUINCIAE.

Gratia saluatoris omnium nostrum Christi immisit nobis ad 

 

 
 
 
 uestram beatitudinem refugere uelut de hieme et tempestate 
 ad portum tranquillitatis ac moniti minime circumuallantibus 
 nos calamitatibus teneri iam credimus. nam etsi patimur, gaudentes 
 sustinemus scientes, quia non sunt dignae passiones 
 huius temporis ad futuram gloriam, quae reuelabitur 
 in nobis.

quoniam uero Christus deus noster principem pastomm 
 et doctorem et medicum animarum constituit, nos uestro 
 sancto angelo dignum est passiones, quae nobis contigerunt, exponere 
 et <im>misericordes ostendere lupos, qui dissipant gregem 
 Christi, ut auctoritatis baculo eos expellat de medio ouium, 
 uerbo autem doctrinae animam sanet et orationis medicamentis 
 mitiget.

qui autem sint isti et qui hos aduersum nos armauerit, 
 audistis utique, beatissimi: Seuerus ille et Petrus, qui 
 numquam in Christiano numero reputati sunt, qui per singulos 
 dies sanctam Chalcedonensem synodum sanctissimumque et 
 beatissimum patrem nostrum Leonem publico anathemate impetentes, 
 qui iudicium dei nihil existimantes et colendos 
 canones sanctorum patrum conculcantes, episcopos quidem 
 principali potentia facientes exhiberi et nos cogentes illudere 
 praedictam sanctam synodum suppliciis inaestimabilibus affligentes.

unde et quidam eorum iniectas plagas minime sustinentes 
 de hoc transierunt et nostrorum uero non exigua multitudo 
 perempta est. euntibus namque nobis ad mandram 
 domni Simeonis pro causa ecclesiae insidiati sunt nobis in 
 itinere praedictis coinquinati et superuenientes occiderunt ex 
 nobis trecentos quinquaginta uiros, quosdam autem uulnera-.

 

 
 
 
 uerunt; alios uero, qui potuerunt ad colenda altaria refugere, 
 ibidem peremerunt et monasteria incenderunt, per noctem 
 immittentes multitudinem inquietorum hominum redemptorumque 
 omnem paupertatem ecclesiasticam huiusmodi per pestiferos 
 homines consumentes.

ad singula autem delatae uestram 
 beatitudinem instruent chartae a uenerabilibus fratribus Iohanne 
 et Sergio, quos miseramus Constantinopolim putantes uindictam 
 fieri de his, quae commissa sunt. sed eos nec uerbo dignatus 
 est sed etiam cum grandi contumelia expulit comminatus eis, 
 qui ista porrigerent. unde hinc est nos uel sero cognoscere, 
 quoniam tota prauitas et audacia talium malorum aduersus 
 ecclesias facta ipsius immissione composita est.

deprecamur 
 ergo, beatissimi, supplicantes et rogantes, ut exsurgatis cum 
 feruore et zelo et condoleatis iuste pro corpore laniato (nam 
 caput estis omnium) et uindicetis fidem contemptam, canones 
 conculcatos, patres blasphematos et talem synodum anathemate 
 impetitam.

nobis a deo data est potestas et auctoritas ligare 
 et soluere. non opus habent, qui sani sunt, medico sed 
 male habentes. exsurgite, patres sancti, uenientes adsaluandos 
 nos! imitatores estote domini Christi, qui de caelis super 
 terram aduenit quaerere errantem ouem, Petrum illum principem 
 apostolorum, cuius sedem ornatis, et Paulum, qui est 
 uas electionis, qui circumeuntes orbem terrarum illuminauerunt. 
 nam uulnera magna maioribus indigent adiumentis.

mercennarii 
 pastores uidentes lupos aduenientes aduersus oues dimittent 
 eas dissipari ab illis, uobis autem ueris pastoribus et doctoribus, 
 quibus cura pro salute ouium commissa est, occurrit

 

 
 
 
 ipse grex cognoscens suum pastorem, ab immitissimis bestiis 
 liberatus et uocem sequens pastoris, sicut dominus ait: oues 
 meae uocem meam audiunt et ego cognosco eas 
 et sequuntur me. non ergo despiciatis nos, sanctissimi, 
 qui a bestiis ferocibus cottidie uulneramur.

ad perfectam 
 autem notitiam uestri sancti angeli anathematizamus in eadem 
 nostra deprecatione uirtutem habente et libelli omnes proiectos 
 et excommunicatos a uestra apostolica sede: dicimus autem 
 Nestorium, qui fuit Constantinopolitanus episcopus, Eutychen, 
 Dioscorum et Petrum Alexandrinum, qui cognominatus est 
 Balbus, et Petrum, qui dicebatur Fullo, Antiochenum, nihilominus 
 et Acacium, qui fuit Constantinopolitanus episcopus, 
 eorum communicatorem et omnes, qui unum illorum haereticorum 
 defendunt.

ET SUBSCRIPTIONES. Ego Alexander misericordia dei presbyter 
 et archimandrita sancti Maronis deprecatus sum. Symeon 
 misericordia dei presbyter et archimandrita ut supra. Iohannes 
 misericordia dei diaconus et dispensator ut supra. Procopius 
 misericordia dei presbyter et archimandrita ut supra.

Petrus 
 misericordia dei presbyter ut supra. Eugenius misericordia 
 dei presbyter ut supra. Geladius misericordia dei presbyter 
 ut supra. Bassus misericordia dei presbyter ut supra. Romulus 
 misericordia dei presbyter ut supra. Eusebius misericordia 
 dei presbyter ut supra. Malchus misericordia dei 
 presbyter ut supra. Leontius misericordia dei diaconus ut 
 supra. Stephanus misericordia dei presbyter ut supra. Carufas 
 diaconus ut supra. Thomas presbyter ut supra. Samuhel 
 diaconus ut supra. Theodorus presbyter ut supra. Iohannes 
 misericordia dei presbyter ut supra. Iohannes presbyter ut

 

 
 
 
 supra. Thomas diaconus ut supra. Iohannes diaconus ut supra. 
 Symeonius diaconus ut supra. Saulinus archimandrita ut supra.

Eusebius presbyter ut supra. Mucimus presbyter ut supra. 
 Symeonius presbyter ut supra. Thomas presbyter ut supra. 
 Iacobus presbyter ut supra. Iohannes presbyter ut supra. 
 Paulus presbyter ut supra. Priscus presbyter ut supra. Antoninus 
 presbyter ut supra. Iohannes presbyter ut supra. Thomas 
 presbyter ut supra. Iulianus presbyter ut supra. Symeonius 
 presbyter ut supra. Thomas presbyter ut supra. Symeonius 
 presbyter ut supra. Zaccheus presbyter ut supra. Thomas 
 presbyter ut supra. Symeonius presbyter ut supra.

Thomas 
 presbyter ut supra. Symeonius presbyter ut supra. Thomas 
 presbyter ut supra. Sergius presbyter ut supra. Thomas presbyter 
 ut supra. Eusebius presbyter ut supra. Paulus presbyter 
 ut supra. Iohannes presbyter ut supra. Sergius diaconus ut 
 supra. Item Sergius diaconus ut supra. Iulianus presbyter 
 ut supra. Sergius presbyter ut supra. Ammonius diaconus ut 
 supra. Thomas presbyter ut supra. Lucas presbyter ut supra. 
 Thomas diaconus ut supra. Symeonius presbyter ut supra. 
 Flauianus archimandrita ut supra. Monimus diaconus ut supra.

Iohannes diaconus ut supra. Iohannes presbyter ut supra. 
 Antonius diaconus ut supra. Thomas diaconus ut supra. 
 Thomas presbyter ut supra. Sergius diaconus ut supra. Isacius 
 presbyter ut supra. Sergius presbyter ut supra. Thomas 
 diaconus ut supra. Iohannes prebyter ut supra. Philippus 
 diaconus ut supra. Iacobus presbyter ut supra. Zenobius 
 presbyter ut supra. Maras diaconus ut supra. Isacius presbyter 
 ut supra. Ananias presbyter ut supra. Sergius presbyter 
 ut supra. Symeon presbyter ut supra. Thomas presbyter ut 
 supra. Iohannes presbyter ut supra. Symeon presbyter 
 ut supra. Thomas presbyter ut supra. Iohannes presbyter ut 
 supra. Symeon presbyter ut supra. Dauidthos diaconus

 
 
 
 ut supra. Thomas diaconus ut supra. Iohannes diaconus ut 
 supra.

Lemneos presbyter ut supra. Danihel archimandrita 
 ut supra. Symeon archimandrita ut supra. Abramius presbyter 
 ut supra. Dauid presbyter ut supra. Dorotheus presbyter 
 ut supra. Antoninus presbyter ut supra. Thomas presbyter 
 ut supra. Barsumas presbyter ut supra. Sergius presbyter ut 
 supra. Eusebius presbyter ut supra. Symeonius presbyter 
 ut supra. Marcellus presbyter ut supra. Priscus presbyter ut 
 supra. Maras presbyter ut supra. Sergius presbyter ut supra. 
 Iacobus presbyter ut supra. Thomas presbyter ut supra. Item 
 Thomas presbyter ut supra. Thomas presbyter ut supra.

Saulinus presbyter ut supra. Thomas presbyter ut supra. Iohannes 
 presbyter ut supra. Uarasaldas presbyter ut supra. 
 Iohannes diaconus ut supra. Marcellus diaconus ut supra. 
 Symeonius presbyter ut supra. Gennadius presbyter ut supra. 
 Thomas presbyter ut supra. Symeonius presbyter ut supra. 
 Habramius presbyter ut supra. Symeonius presbyter ut supra. 
 Iacobus presbyter ut supra. Iohannes presbyter ut supra.

Isidorus archimandrita ut supra. Iulianus presbyter ut supra. 
 Iohannes et Romanus presbyter et Thomas presbyter ut supra. 
 Antoninus diaconus et Habraam presbyter ut supra. Maras 
 diaconus et Habraam presbyter ut supra. Zenobius et Stephanus 
 presbyteri ut supra. Symeonius et Demetrius presbyteri 
 ut supra. Thomas et Domnus presbyteri ut supra. 
 Symeonius et Helias presbyteri ut supra. Habramius et Pelagius 
 presbyteri ut supra. Romanus et Abraam presbyteri ut 
 supra. Symeonius presbyter et Carufas diaconus ut supra. 
 Symeonius et Iohannes presbyteri ut supra. Symeonius et 
 Iulianus presbyteri ut supra. Eutychianus et Iohannes diaconi 
 ut supra. Thomas et item Thomas presbyteri ut supra.

 
 
 
 Romanus diaconus et Iohannes presbyter ut supra.

Eusebius 
 archimandrita et Eustasius presbyter ut supra. Iacobus et 
 Eusebius presbyteri ut supra. Sergius et Maras presbyteri 
 ut supra. Iohannes et Iulianus presbyteri ut supra. Paulus 
 et Isacius presbyteri ut supra. Thomas et Dasianus presbyteri 
 ut supra. Iohannes et Danihel presbyteri ut supra.

Zeuenas presbyter et Azizos diaconus et archimandrita ut 
 supra. Antoninus diaconus et archimandrita et Cyrillus presbyter 
 ut supra. Iob presbyter et Stephanus diaconus et archimandrita 
 ut supra. Bassus diaconus et Basilius presbyter 
 ut supra. Symeonius et Iohannes presbyteri ut supra. Iacobus 
 presbyter et Iulianus diaconus et archimandrita ut supra. 
 Symeonius et Alfeus presbyteri ut supra. Iohannes presbyter 
 et Petrus diaconus ut supra. Danihel diaconus et Nonnus 
 diaconus et archimandrita ut supra. Alexander et Epiphanius 
 presbyteri ut supra. Zoilus et Habramius presbyteri ut supra. 
 Iulianus presbyter et Iohannes diaconus et archimandrita ut 
 supra. Carufas et Symeonius presbyteri ut supra. Timotheus 
 diaconus et Petrus presbyter ut supra.

Macedonius <diaconus> 
 et archimandrita ut supra. Domnus archimandrita ut supra. 
 Iohannes archimandrita ut supra. Symeonius <diaconus> et 
 archimandrita ut supra. Menas diaconus et archimandrita et 
 Barabsabas presbyter ut supra. Sergius presbyter et Theodorus 
 archimandrita ut supra. Beniamin archimandrita et 
 Isacius presbyter ut supra. Danihel presbyter et archimandrita 
 et Abraam archimandrita ut supra. Symeonius archimandrita 
 ut supra.

Lectis litteris dilectionis uestrae, quibus inimicorum dei 
 patefacta uesania est et infidelium pertinax furor dolenter 
 expositus, qui dum rediuiuo spiritu oderunt dominum, membra 
 illius impie persequuntur: quantum ad constantiae uestrae 
 agnitionem, benedixi deum fidem militum suorum inter aduersa 
 seruantem.

sed rursum ecclesiarum concussionem et seruorum 
 dei molestias laboresque considerans propheta gemitus meos 
 adiuuante clamaui: exurge, domine; iudica causam 
 tuam, memor esto improperiorum tuorum, eorum 
 quae ab insipiente sunt tota die!, libenter ea quoque, 
 quae secuntur, adiungens: ne obliuiscaris uocem quaerentium 
 te; superbia eorum, qui te oderunt, ascendit 
 semper ad te. nam sicut oportet nos stabilitatem fidei 
 custodire, ita non conuenit de diuini iudicii aequitate diffidere.

non nouus hic, fratres, ecclesiae labor, et tamen, dum humiliatur, 
 erigitur ac per ea, quibus adteri creditur, damna ditatur.

 

 
 


 



 
 
 
 ex usu est fidelibus dei, ut per mortes corporum uitas lucrentur 
 animarum: amittunt quidem caduca sed mercantur aeterna et, 
 dum persecutio uiam facit probationi, probatio causa fit meriti. 
 stulti et sub caecitate saeuientes nesciunt, quia quos conuersationi 
 hominum subtrahere posse se credunt, ad dei regna 
 perducunt.

hinc in ipsis periculis gaudia et ambitus passionum: 
 expectat enim agones suorum, qui magnorum retributor 
 est munerum. nam quia non frangeretur malis, nisi consolaretur 
 aduersa de praemiis? spes illa est, quae non sinit in desperatione 
 deficere; excludit siquidem amaritudinem tribulationum 
 dulci sapore uirtutum. quis enim magni habeat praesentia 
 sciens aestimare uentura? quis dispendia uitae renuat, si quae 
 sunt recipienda considerat?

persistite, carissimi mihi, et 
 inconcussam fidem fixa animi uirtute seruantes perseuerantiae 
 laudem, in qua est salus et bonorum operum palma, praesumite. 
 magna sunt, ad quae uocamur indigni: non retardet infirmitas, 
 quia qui uocat retributor fidelis et fortis adiutor est. non 
 prosperorum spe decipiamur aut mollium nec facilia proponamus: 
 non deliciosa nobis dominus noster, non est blanda pollicitus; 
 praemia promisit ille, non otia. laudi non conuenit et quieti. 
 qui locus erit remunerationis, si nulla est cura uirtutis? 
 angusta porta sed regna diffusa, paucis aditus sed probatis.

nonne haec sunt ad eos prima uerba, quos docuit: persequentur 
 et in synagogis flagellabunt uos? per patientiam, 
 sicut scriptum est, possideamus animas nostras, ne 
 eas per impatientiam doleamus amissas. primus crucem dominus

 

 
 
 
 πιστοῑς toO θεοῡ to Sta tflÕ θανἀτου twv σωμἀτων rrjv CWTJV 
 ϰερδαίνειν τω̄ν ψυχω̄ν ἀποβἁλλονται fiiv ta psovta ἁλλ\' ἑμπο- 
 ρεὑονται ta attovia xat b τψ̄ τὸν διωγμὸν δδοποιει̃ν τη̄ δοϰιμη̃ 
 alria γίνεται o;<; ἁξίϰς ή́ δοϰιμἠ ἁν ó ητοι . *at ev vrt τυϕλώσει 
 μϰιν ó μενοι ἀγνοοῡστν , ott (18; fex trjc tOOv ἀνθρώπὡν ἀναστροϕη̄ς 
 χωρίζειν δὑνασθαι νομίζουσι , tootoo ? et? rrjv paatXstav ἀγουσι 
 oO dsoo . Ivteodev 4v αὐτοι̃ς τοι̃ς ϰινδὑνοις at Eocppoaovat xat 
 7; Ttspt td πἁσχειν σπσυδή 7ap τ p ὐς ἀγω̄νας tdiv ISitov 
 s o tooV μεγἁλων Scapewv ἁνταποτης TiC yap oOx av oxXaaetev 
 iv τοι̃ς xaxol ;, 51 μὴ ô ta . tdiv ὲπἁθλων παραμυθηθείἠ ta evavtia ; 
 buivrj eattv \'q ελπὶς 7J μὴ aofxcopooaa 4v τη̄ ἀνελπιστία ήμᾱς 
 άτονεῑν άποϰλείει < γὰ > ttov θλί́θεων td πιϰρϨν rj fXoxsta γεῡ̄σις 
 tobv apstwv . τί́ j ό \'p av οὶηθείη ta παρ ó ντα μεγάλα svvodjv ta 
 μἑλλοντα ; ttc tdv θάνατον άπαρνει̃ται sl twv μελλ ó ντων rrjv avtL 
 Ϩοσιν ϰατανοἠσειεν; ἑνστητε, άγαπητοί μου , xat aaaXeotov τὴν 
 dattv βεβαίψ λογισμψ̄ ϕυλάττοντες trjc ύπομονη̄ς tov Ixatvov , ev 
 w ἑστιν rt σωτηρία xat tooV ὰγαθω̄ν ἑργων td βραβει̃ον , xapTcwaaaas . 
 μεγαλα elatv , eic ; a ϰαλούμεθα of. άνάξιοι p.Tj βραδυνάτω 
 r. ὰσθἑνεια , ott Ó xaXdiv ὰταποδ ó της πιστὸς xat δυνατὸς βοηθός 
 btt . μὴ τη̄ tdiv ϰαταθυμίων ὲλπίδι ὰπατηθω̃εν μήτε twv ήδέων 
 μήτε προϰρίνωμεν ta εὺχερη̃ . 06 tpocprjXa ήμι̃ν s o xptoe ; ήμω̄ν , 06 
 ϰολαϰευτιϰὰ ὲπηγγεὶλατο sxeivoc ὲπαθλα ύπέσχετο , cox ὰργις 
 οὺ συμβαινουσιν έπαινος xat ρ́αθυμία . de; t\'ijc; ὰνταμείψεως έσται 
 τόπος et οϨδεμία eati ϕροντί́ς τη̃ς aperijc : atevrj j πύλη aXXa 
 πλϰτέϰ ta βασίλεια ὸλίγοις vj είσοδος αλλὰ tol ? δοϰίμοις oôx 
 cotot slatv ot jcpwtot Xdfot 7cpoc ὲϰείνους , osc ὲδιδαξε ,,διώξουσι 
 xat iv tat ? συναγωγαίς μαστιγώσουσιν ύμα̃ς "; Ôtrl 
 tijs υπομονη̃ς, ϰαθὼς γέγραπται, ϰτησώμεθα sxs έαυτω̄ν 
 μήποτε taota ; Sta rij ; coy ύπομονη̄ς ὰλγήσωεν ὰπολέσαντες .

 

 

 
 
 
 noster et patientiae ipsius magister ascendit suo informaturus 
 exemplo, quos erat iuturus auxilio. ipse inter uirtutes lancem 
 retinet et labores, stans contra uenena furentium, ut secundum 
 persecutionis iras ipse aeterni imperii det coronas.

reuoluite, 
 qua Machabaeorum exitus pertinaces uetus historia laude 
 persequitur, quo ludas et illa fratrum fidelium falanx mortis 
 honore referatur, in quanto ore sit constans populus in monte 
 consumptus. et hae omnes pro custodienda lege uirtutes, 
 species et umbra futurorum, tanta exempla meruerunt: nos 
 in patribus uidimus palpauimus probauimus, quem sequamur.

quid non deferendum est rei? quid denegandum est ueritati? 
 quid non debitum redemptori? libenter communicamus dogmata 
 ista uobiscum; dicit enim sapientissimus Salomon: 
 beatus, qui praedicat uerbum in aurem oboedientis.. 
 gaudium est siquidem uolentes alloqui et ad rectam uiam 
 eos, qui non reluctentur, hortari. tenemus enim obsidem fidei 
 uestrae sub litterarum professione constantiam, qua a transgressorum 
 contagione diuisi ad apostolicae sedis dogmata et 
 mandata recurritis: sero quidem uiam ueritatis ingressi, sed 
 benedictus deus, qui non in finem obliuiscitur, qui corripit 
 et medetur nec continue gregis sui oues patitur insidiantium 
 luporum rapacitate discerpi, qui per districtionis temperantiam 
 nec coherci< ti )onem suorum neglegit nec salutem.

sed quid

 

 
 
 
 πρω̄τος d<; tdv ataopov 6 xapio ; ημω̄ν xai τη̃ς ύπομονη̄ς έαυτοῡ 
 διδάσϰαλος; ὰνη̄λθεν Iv \' t4 > Istip tDTcajv ύποδείγματι ὲϰίνους , ol <; 
 ε̆μελλε βοηθει̃ν αὺτὸς μεταξὺ τω̄ν apEtcov xat troY xnwv tov 
 Cofdv ϰατέχει ίστάμενος xata tOOV δηλτηρίων ttbv μεμηνότων , 
 wa xata tVV ὸργίν toO διωγμου aotds xai τη̄ς αίωνίου βασιλείϰ 
 τοὺς atstpavoo ; παράσχη, ποίψ τω̄ν Μαϰϰαβαίων 
 tatc ὲξόδοις talc ; ϰαρτεριϰαι̃ς rj παλαιὰ tatopta ὲπαίνψ ὲϕέπεται, 
 ποία. \'Ιούδϰς xaxstvrj zwv πιστω̄ν aSsXtpwv r tpaXaYi θανάτου τιη̄ 
 αναγορεύεται , sv ποίοις satt στόμασιν Ó λαϨς ; o sv τψ̄ ÖpSt ava - 
 λωθείς. ϰαί αύται Traaat at δυνάμεις ύπὲρ τη̄ς τοῡ νόμου ϕυλαϰη̄ς 
 όμοιώματα xai axtai troy μελλόντων ούσαι ὴξιώθησαν icapaSetY - 
 μάτων toaootcov ήμεῑς S\'I tot<; πατρασιν έωράϰαμεν, ὲψηλαϕήσα - 
 [ isv , ὲδοϰιμάσαμεν , ttvt ὰϰολουθήσομεν . tt οὺϰ ὲϕαρμόζει tf ; 
 οποθέσει ; si ὰπάδει tfjc ὰληθείας ; ti. οὺϰ ὸϕείλεται tip λυτρωτη; 
 ϰαταθυμίως; ϰοινωοῡμεν sv τούτοις τοὶς δόγμασι Xsfst fdp 
 koo o aotpwtato ? Σολομών ,,μαϰἀ p ιος 6 XT] ρύττων Xofov 
 st? axoTjv 67caxoo o vt o?". εύϕροσύνη μὲν ούν satt to ôta- 
 λέγεσθαι totg ὲθέλουσι xat icpog τὴν ὸρθὴν oSdv tooc μὴ avtt - 
 παλαίοντας προτρέπεσθαι. ϰατέχομεν fdp svsyopov τη̄ς πίστεως; 
 τὴς όμετέρας tfjV dfcd twv γραμμάτων όμολογηθεισαν ε̆νστασιν , 5t \' 
 ffi sx τη̄ς twv παρβατω̃ν λύμης χωρισθέντες sic; td τη̄ς ἀποστο - 
 Xtxfj ; ϰαθέδρας δόγματα xat ἐντολὰς ὲπανέρχεσθε, ὸϕὲ tJ.Èv cov 
 ὲπβάντες tfjc δδοῡ τὴς ὰληθείας. ὰλλ\' εὐλογητὸς 6 asd ;, ôe; cox 
 sl ; τέλος ὲπιλανθανεται , o; παιδεύει xat ta:at xat coSs τνς ήνω- 
 μένης ποίμνης td icpdpata ϰαρτερεί twv ὲπβ p υλευόντων 
 Xoxtov t\'jj άρπαγη̄ διασπᾱσθαι , Be ; Std tr.r; ϰεϰραμένης αὐστηρίας 
 cos ta <; ὰσϕαλείας τω̄ν ὶδίων ύπερορᾱ coSs τὴς σωτηρίας . aXXa 

 

 
 
 
 mirum, si oues. relicto uno illo et uero pastore dispersas 
 callidus cruentus et rapax turbauit insidiis? qui tutelam 
 suam deserunt, ipsi se periculis, quibus lanientur, exponunt.

ergo nunc saltim solidis passibus in uiam patrum, ad quam 
 recurristis, insistite. potens erit misericordia dei aliorum 
 quoque correctionem mercedi uestrae, si a uobis ad rectum 
 deducantur, adscribere. sed in totum uos a caeno, quo immersi 
 haeretici tenentur, auellite et excutientes immunditiam pulueris 
 inhaerentis generaliter uniuersos ab apostolicis dogmatibus 
 declinantes religiosa detestatione damnate. nulla tenebris cum 
 luce communio nec, qui per recta itinera gradiuntur, uestigia 
 sua cum deuiantium errore coniungunt.

tenendum est fidei uinculum 
 et uitandum de perfida societate contagium, quia secundum 
 apostolum quemadmodum, qui se adiungit domino, 
 unus spiritus est, ita qui adhaeret meretrici, unum 
 corpus efficitur. amant uirtutes collegia sua et adhaerentes sibi 
 secum impietas in profundo demergit. [in conspectu] in oculis, in 
 ore, in ipsis manibus sunt patrum dogmata, quae custodienda 
 mandamus: cottidie nos ad conseruationem sui concilia ueneranda 
 constringunt.

loquax est singillatim uniuersa retexere: 
 Chalcedonensem synodum, in qua omnium reuerentia continetur, 
 sed et uenerandi Leonis prolata de ipsis apostolorum praecordiis 
 instituta et nosse nos conuenit et tueri. in his uexillum 
 fidei, in his propugnacula ueritatis, in his Christus agnoscitur, 
 n his redemptionis nostrae spes et causa seruatur. hoc est illud,

 

 
 
 




 



 
 
 
 quod in apostolo legimus, fundamentum, in quo se ipsum 
 decipit, quisquis ligna fenum stipulas consumendas ignibus 
 superaedificare temptauerit.

his interfecta sunt Eutychetis et 
 Nestorii uenena conciliis, qui aduersum dominicae dispensationis 
 salubre mysterium dum contraria inter se disputatione nituntur, 
 sub quadam sacrilegii aequalitate consentiunt, sententiis dispares 
 et impietate concordes: quorum alter nolens Mariam uirginem 
 dei esse genetricem in domino nostro quae unita sunt diuidit, 
 alter dum conuenientium naturarum propria et certa confundit, 
 mysterium nostrae redemptionis extinguit, alter Fotini sectam, 
 alter Manetis insaniam impia cognatione contingens.

aduersum 
 hos, dilectissimi fratres, prouisa remedia illa animi uirtute 
 defendite, qua in labefactionem eorum uidetis haereticos impietate 
 pugnare. non sit pigra ueritatis adsertio. quo studio 
 oportet salutem diligi, cum uideatis perditionem mortiferam 
 sic amari? pudeat segniter adseri ueritatis leges, cum tam 
 pertinaciter defendantur errores.

et auctores quidem inuentionum 
 malarum, quae praediximus, synodica constituta iustis 
 condemnationibus insequuntur; sed nos, etiam sequaces eorum 
 ut declinetis, pariter admonemus. quos apostolica sedes et 
 deprehendit pares auctoribus suis et coniunxit addictis: Dioscorum 
 et Timotheum parricidam, Petrum Alexandrinum, Acacium 
 Constantinopolitanum cum sequacibus suis, Antiochenum quoque 
 Petrum praedicto similem sicut errore sic nomine, sed et

 

 
 
 



 



 
 
 
 Seuerum eiusdem loci nihilominus et ueneni, Xenaiam Hieropolitem, 
 Cyrum Edessae, Petrum Apamiae, non iam pro sua 
 tantum sed pro aliorum quoque perditione damnandos, qui 
 dum se opinionum suarum sordibus indesinenter inuoluunt. 
 alios quoque docendo, quae male adsecuti sunt, polluerunt.

generalis mandati salubritate uos moneo: quicquid aduersum 
 regulas patrum de quibuslibet commentariis profertur, abicite. 
 nullus uos incongruentibus praeceptis aut nouis moueat institutis: 
 si enim mundani sunt, ecclesias tenere non possunt, quia 
 eis conuenit magis discere quam docere. nefas enim altaribus piis 
 peregrina inferre libamina, quia certos religiosis disciplinis 
 terminos deus inter ipsa quoque cultus sui praescripsit initia. 
 inter Leuitas et populum suum diuisit officium; alia est 
 potestas hominum, alia ministeria sacerdotum. incitauit potius 
 dominum quam placauit. qui externum ignem in diuinis adytis 
 sacrorum temerator inuexit.

quis est, qui sibi in alienis institutis 
 iubendi auctoritatem possit adsumere, cum non sit 
 ambiguum offerentem honorem debitum pro sola officii praesumptione 
 punitum? in regia Ozias reuerentia et administratione 
 permanserat, si monitus tantae districtionis exemplo a

 

 
 
 



 



 
 
 
 religiosis institutis timendo quam adsumendo meliora temperasset. 
 sed dum nec prohibentibus cultoribus templi pertinax 
 temerator absistit, inter ipsa leprae abominatione percussus 
 altaria officia regni perdidit, dum ministeria sacerdotis inuadit. 
 sciant ergo non esse accepta deo, quae de mandatis eius a 
 praesumptoribus adsumuntur, quando unum ad ostensionem 
 sententiae uiuacis dedecoris poena seruauit. alios uelox flamma 
 consumpsit.

quod si sunt, quae religionis aliquo colore concepta 
 sint, uires habere nequeunt. quae tantis auctoritatibus reluctantur. 
 clamat Paulus apostolus: licet nos aut angelus de 
 caelo euangelizet uobis, praeterquam quod euangelizauimus uobis 
 uobis, anathema sit. nec semel hoc dixisse sufficit; 
 repetit salubre mandatum: sicut praediximus. et nunc 
 iterum dico: si quis nobis euangelizauerit praeter 
 id quod accepistis, anathema sit. seruet ergo latam pro 
 fidei conseruatione sententiam, quisquis apostolicam sequitur disciplinam.

et quidem nobis cura non defuit, nam geminae legationis 
 officio quicquid in precibus humile, quicquidin allegationibus rationabile, 
 quicquid in mandatis salubre, detulimus. sed numquid 
 ideo neglegenda est iustitiae uia, quia errores suos diligit cum 
 obstinatione perfidia? non sunt iungendi cum cadentibus lapsus: 
 sine nostra contagione pereant, qui ab impietatibus suis nec 
 castigato errore declinant. Data IV. Id. Febr. p. c. Agapiti u. c.



IUSTINUS AUGUSTUS HORMISDAE PAPAE. Dei beneficia licet multis, 
 maxime tamen summis pontificibus conuenit indicare. proinde 
 sanctitati uestrae per has sacras declaramus epistolas, quod 
 primum quidem inseparabilis trinitatis fauore, deinde amplissimorum 
 procerum sacri nostri palatii et sanctissimi senatus 
 nec non electione fortissimi exercitus ad imperium nos licet 
 nolentes ac recusantes electos fuisse atque firmatos.

precamur 
 proinde, ut sanctis orationibus uestris diuinae potentiae 
 supplicetis, quatenus initia nostri roborentur imperii. hoc enim 
 et nos sperare et uos decet implere. Data Kal. Aug. Constantinop. 
 Magno u. c. cons.

HORMISDA IUSTINO AUGUSTO. Uenerabilis regni uestri primitiis, 
 fili gloriosissime, loco muneris gratulationem suam catholica 
 transmittit ecclesia, per quos se post tantam discordiae 
 fatigationem requiem pacis inuenire confidit. nec est dubium 
 ideo ad rerum summam caelesti uos prouidentia peruenisse, 
 ut tantis temporibus impacta religioni in Orientis partibus 
 aboleatur iniuria.

debitas beato Petro apostolo imperii uestri 
 primitias red<di)distis, quas hac ratione deuote suscepimus, 
 quia ecclesiarum per uos proxime futuram credimus sine 
 dubitatione concordiam. deus, qui pietatis uestrae sensibus 
 alloquendi nos uota concessit, ipse circa sincerum religionis

 

 
 
 
 suae cultum praestabit, sicut optamus, affectum.

significastis 
 nolentibus et recusantibus uobis imperii pondus impositum: 
 qua ratione electos uos caelesti constat esse iudicio secundum 
 apostolum dicentem: non est potestas nisi a deo; quae 
 autem <sunt>, a deo ordinatae sunt. superest ut a deo 
 electi, sicut et credimus, ecclesiae, quam laborare cernitis, 
 manus uestrae solatia porrigatis.

cessent, qui paci eius obsistunt: 
 quiescant, qui in forma pastorum conantur gregem 
 Christi dispergere! istorum correctio uires uestri firmat imperii, 
 quia ubi deus recte colitur, aduersitas non habebit effectum. 
 hanc gratulationis paginam per Alexandrum u. s.

non omisimus 
 destinare, sperantes cum dei nostri adiutorio per Gratum u. s. 
 filium nostrum de singulis, quae ad unitatem ecclesiae pertinent, 
 nos clementiae uestrae praebituros esse responsum.

IUTINUS AUGUSTUS HORMISDAE PAPAE. Iohannes uir beatissimus, 
 huius regiae urbis antistes, et ceteri uiri religiosi 
 episcopi de diuersis locis et ciuitatibus hic reperti nostram 
 serenitatem docuerunt pro concordia ueram et orthodoxam 
 fidem colentium proque unitate uenerabilium eius ecclesiarum 
 litteras tuae sanctitati offerendas confecisse ac magnopere 
 postularunt nostras etiam epistolares paginas super hoc ad 
 eam emanare.

quorum petitiones, utpote semper unitatis 
 amatores constituti, libenter amplexi hos diuinos apices ad 
 tuam beatitudinem censuimus prorogandos, quibus susceptis 
 desideriis supra dictorum reuerentissimorum antistitum subuenire 
 proque nobis et re publica, cuius gubernatio nostrae pietati

 

 

 
 
 + 
 caelitus credita est, supernam maiestatem suis orationibus 
 placare dignetur.

ut autem tuae sanctitati pacis et unitatis 
 atque concordiae iura plenius patefiant, quosdam religiosissimos 
 sacerdotes pacem amplectentes et desiderantes ad sacrissimum 
 nostrum peruenire disponat comitatum. ob hanc etenim 
 causam Gratum u. s. sacri nostri consistorii comitem et 
 magistrum scrinii memoriae direximus, cuius praeclaram 
 opinionem multis antea notam habemus temporibus. Data 
 VII. Id. Septembr. Constantinopoli Magno u. c. cons.

HORMISDA IUSTINO AUGUSTO. PER GRATUM . Sumptam de 
 imperii uestri ortu laetitiam, quam sui apud nos pollentem 
 merito praecedenti quoque geminastis alloquio, reciproca 
 deuotione testati iam tunc secutura praeuidimus, quae nunc 
 de ecclesiasticae unitatis affectu caelestis gratiae inspiratione 
 signastis.

habes ergo, clementissime imperator, praesentem de 
 tali uoto iam gloriam, sed expecta de perfectione perpetuam. 
 haec sunt ualidissima imperii uestri fundamenta, quae in ipso 
 nascentis regni principio diuinam uniuersis praeferunt sancta 
 dispositione culturam. tenete itaque hanc piae sollicitudinis 
 curam et pro catholicorum pace, sicut coepistis, insistite, quia 
 deus noster, qui uobis hunc tribuit animum, elegit etiam, per 
 quos praestet effectum.

nam et episcoporum uota precesque 
 uobis effusas gratanter amplectimur, quia tandem loci sui

 

 
 
 
 consideratione commoniti ea desiderant, quae dudum sequi 
 uellent sedis apostolicae exhortatio crebra non defuit.

et 
 quoniam clementiam uestram id cupere, illos etiam haec 
 <di>dicimu» postulare, quae res hactenus ecclesiarum pacem sub 
 intentiosa obstinatione diuiserit, nec pietatis uestrae nec illorum 
 refugit uelut latenti causa notitiam.

quid igitur facere 
 debeant et litteris nostris et libelli, quem direximus. serie 
 continetur. haec si deo nostro et clementia uestra adiuuante 
 suscipiunt et sequuntur, poterit ad eam, quam maximo desideramus 
 ardore, perueniri concordiam.

filius praeterea noster 
 u. s. Gratus sacri consistorii comes et magister scrinii memoriae, 
 ostendit in se uestrum allegationis suae maturitate 
 iudicium; cuius mora sensibus uestris eo referente melius 
 asseretur.

HORMISDA IOHANNI EPISCOPO CONSTANTINOPOLITANO. Spiritale 
 gaudium directis caritas tua significauit affatibus dicendo, ut 
 catholicae religionis disciplina ordinem suum uestris partibus 
 deo nostro iuuante receperit.

haec esse beneficia misericordiae 
 supernae quia dubitet? haec uenerabilis principis tropheis 
 adiungi quis ambigat? quia maior ei de hac pace quam de 
 quibuslibet proeliis triumphus acquiritur. istius laboris gloria 
 nescit occasum, quia ubi deus recte colitur, numquam aduersariorum 
 crescit iniquitas.

dilectionis tuae confessionem 
 gratanter accepimus, per quam sanctae synodi comprobantur,

 

 
 
 
 inter quas instauratione constitutorum omnium Chalcedonense 
 concilium praedicastis, et catholicorum numero adiungi desiderans 
 sancti papae Leonis in diptychis nomen asseueras 
 scriptum.

ista laudanda sunt. si perfectionis subsequatur affectus, 
 quia recipere Calcedonense concilium et sequi sancti Leonis 
 epistolas et adhuc nomen Acacii defendere, hoc est inter se 
 discrepantia uindicare. quis Dioscorum et Eutychen condemnans 
 innocentem ostendere possit Acacium? quis Timotheum et 
 Petrum Alexandrinum et alium Petrum Antiochenum et . 
 sequaces eorum declinans, sicut diximus, non abominetur 
 Acacium, qui eorum communionem secutus est?

de caritate 
 siquidem tua meliora dei omnipotentis expectamus auxilio 
 habentes optimae promissionis spem. sicut ad nos quae 
 direxisti tua tecum in ueritate sentiens et ipsa defendens, 
 sperans in illo iudicio per ipsa te posse saluari.

post haec 
 quid restat, nisi ut sedis apostolicae, cuius fidem te dicis 
 amplecti, sequaris etiam sine trepidatione iudicia? igitur 
 partibus Orientalibus ostende per te, quod sequantur, exemplum, 
 ut omnium laus, qui correcti fuerint, tuis laboribus applicetur.

ergo cum magna denunties et fidem beati apostoli Petri te 
 amplecti significes recte credens in ea salutem nostram posse 
 subsistere, libellum, cuius continentia subter adnexa est, a 
 caritate tua subscriptum ad nos dirige, ut sine conscientiae 
 formidine unam communionem, sicut oramus, habere possimus.

pro perso<na> quoque filii nostri Grati u. s. deo nostro gratias 
 sine cessatione persoluimus, cuius fides et recta credulitas 
 nostrum circa se excitauit affectum: dignus re uera, qui

 

 
 
 
 tantae curam susciperet actionis et maximi principis ad nos 
 mandata perferret.

EXEMPLUM RELATIONIS IOHANNIS EPISCOPI CONSTANTINOPOLITANI. 
 DOMINO MEO ET PER OMNIA DEI AMATORI SANCTISSIMO FRATRI 
 ET COMMINISTRO HORMISDAE IOHANNES IN DOMINO SALUTEM. Saluto 
 uestram sanctitatem, karissime in Christo frater, et salutans 
 praedico, quoniam recta fides salua est et caritas fraternitatis 
 firmata est. hoc deus solus potens per studium Christianorum 
 et piissimorum imperatorum fieri uoluit. scribere igitur 
 apostolice et rescripta suscipere fraterne dei amore dignemini.

ego enim inquisibili ratione doctrinam sanctorum apostolorum 
 secundum traditionem sanctorum patrum tenens similiter 
 honorem consubstantiali et per omnia sanctae trinitati offero, 
 sicut in Nicaea trecentorum decem et octo coetus promulgauit 
 et in Constantinopoli centum quinquaginta conuentus firmauit 
 et in Ephesena < CC > concursio firmauit et in Chalcedone 
 conuentus catholicus signauit.

hanc ergo fidem usque ad 
 ultimum anhelitum per gratias custodiens spiritalibus amplexibus 
 tam uestram sanctitatem quam et orthodoxas ecclesias animo

 

 

 

 
 
 
 amplector tua tecum in ueritate sentiens et una tecum sperans 
 in illo die per hanc fidem saluari bona uoluntate patris et 
 filii et spiritus sancti. consubstantiali enim trinitati omnis 
 gloria debetur nunc et in saecula saeculorum. omnem in 
 Christo fraternitatem, quae cum uestra est sanctitate, ego et 
 qui mecum, plurimum in domino salutamus.

Tantum ad satisfaciendum scripsimus, ut et uenerabile 
 nomen sanctae recordationis Leonis quondam facti urbis Romae 
 archiepiscopi in sacris diptychis tempore consecrationis propter 
 concordiam affigeretur et uestrum benedictum nomen similiter 
 in diptychis praedicetur.

ut de omnibus autem satisfiat uestrae 
 sanctitati, quoniam pacem uestram amplectimur et de unitate 
 sanctarum dei ecclesiarum curamus, rogamus uos pacificos 
 uiros destinare et uestrae dignos apostolicae sedis, qui 
 debeant satisfacere et satisfactionem nostram suscipere, ut et 
 in hac parte Christus deus noster glorificetur, qui per uos 
 pacem hanc mundo seruauit. Accepta XIII. Kal. Ianuarias 
 p. c. Agapiti.

EXEMPLUM EPISTOLAE IUSTINIANI. Desiderabile tempus, quod 
 summis uotis optauimus, diuina clementia dolores generis 
 humani respiciens largiri dignata est, quo omnes catholici et 
 deo perfecte fideles maiestati eius se ualeant commendare. 
 idcirco has ad apostolatum uestrum libera licentia iam mihi 
 beneficio caelesti indulta direxi.

domnus etenim noster inuictissimus 
 imperator orthodoxam religionem semper ample<cte>ns

 

 
 
 
 ardentissima fide cupiensque sacrosanctas ecclesias ad concordiam 
 reuocare mox adeptus est caelesti iudicio infulas 
 principales, sacerdotibus hic positis denuntiauit, ut pro regulis 
 apostolicis unirentur ecclesiae.

et magna quidem pars fidei 
 eat composita deo auctore; de nomine tantummodo Acacii 
 uestrae beatitudinis conuenit ordiri consensum. quam ob 
 causam domnus noster serenissimus princeps Gratum uirum 
 sublimem, unanimum mihi amicum, cum paginis augustis ad 
 sanctitatem tuam transmisit, ut modis omnibus dignetur 
 Constantinopolim ad reliqua concordiae componenda uenire. 
 sed absque quadam dilatione uestrum expectamus aduentum, 
 quem si qua tarditas. quod fieri non debet, forsitan retinuerit, 
 interim uel sacerdotes idoneos destinare festinet, quia totus 
 mundus par<tium> nostrarum conuersus ad unitatem moras non 
 patitur.

accelerate ergo, domini sanctissimi, ne uobis absentibus, 
 quae debent praesentibus ordinari. scimus etenim 
 litteras uestrae beatitudinis et antecessorum uestrorum ad 
 Orientem directas, quid super hac eadem causa contineant.

ut autem nihil praetermittatur, propter causam saepius 
 memoratam ad inuictissimum regem religionis quoque negotium 
 filio uestro uiro sublimi Grato est iniunctum fauente domino 
 nostro Iesu Christo.

HORMISDA IUSTINIANO. Litterarum uestrarum serie religionis 
 ope pollente deuotionis optatissimae gratulatione suscepta

 

 

 
 
 
 gratias diuinitati retulimus, quia dedistis indicium facile a 
 uobis fieri, quod potuissemus hortari. hinc est, quod quia 
 sponte laudabilia cupitis, digne <ad> principatus apicem 
 generis uestri stemmata peruenerunt.

quapropter insistite et 
 religiosae uiuacitat.is animis imminete, ut quemadmodum pro 
 bonae uoluntatis initio genus uestrum meruit culmen imperii, 
 in aeterno uobis de perfectione gloria sit triumphi.

uidete, 
 quo desiderio pacis gaudia ludificatus diu mundus exoptet; 
 respicite generalitatis animos uestri praesumptione beneficii 
 certa spe quietis attolli! non est quod se dubietas inserat; 
 non est quod aliquid ambiguitatis accedat, cum testemini, 
 quod et nos quidem bene nouimus, accedere ad ecclesiarum 
 concordiam religiosi principis uota.

quapropter tantae magnanimitati 
 gratias agentes quanta possumus petitione deprecamur, 
 ut Acacii nomen cum sequacibus suis, quod plenae unitatis 
 ecclesiarum impedit gaudium, damnationis ordine sit remotum. 
 nos enim conuenientes causae qualitati direximus legatos, 
 quibus praesentibus initium, quod dedistis, gaudii possit 
 secundum quae mandatis continentur impleri.

HORMISDA IUSTINO AUGUSTO. PER GEKMANUM ET IOHANNEM 
 EPISCOPOS FELICEM ET DIOSCORUM DIACONES ET BLANDUM PRESBVTERUM . In tantum pro gratia diuinitatis gloriae uestrae 
 famam constat extensam et ita uos suffragante uitae merito 
 laudabiliter mundo contigit innotescere probatissimorum hominum 
 opinione uulgante, ut per uos potius credatur dilatum

 

 
 
 
 culmen imperii quam per imperium uos aliquis dicat agnosci. 
 certum est quidem huiusmodi prouectione uestra pristino 
 splendori accessisse decoris cumulum, sed tenuistis olim 
 moribus principatum.

sic cum uos per ora gentium impatiens 
 secreti magnitudo diffuderit, ad nos quoque, sicut mysticae 
 leguntur scripturae, testimoniis suauitatis uestrae odor aduenit. 
 et certe, cum late prudentium hominum sententia 
 religiosae uitae uestrae fuerint instituta dispersa, habere non 
 potuimus incognitum, quicquid de nobis fuerat mundi attestatione 
 uulgatum, quia sicut mediocri laude digna in immensum 
 sibi nequeunt uindicare praeconia, ita sine fine praedicandum 
 rapitur in populum, quicquid bono fuerit admirationis ornatum. 
 uindicat enim sibi quantitatis suae iure magnitudo famae 
 testimonia, quia nesciunt latere miranda.

hinc est, quod 
 principatu uobis adoreas publica iura commiserunt. nam, quod 
 meritorum insignia generalitatis facta sunt uota, nemo ita 
 rerum arbiter iniquus exstabit, qui passim uos aestimet arches 
 inclitae accepisse titulos, cum negari nequeat digne uos 
 meruisse imperii, quorum probitatem mundus agnouit.

sed 
 parum est quamuis iudicio uniuersitatis suscipere loco praemii 
 iura regnandi; illud magis est admirabile, quod ita uos hominum 
 laudabilitate formatos suscipiunt imperia, ut iudicia sint 
 diuina. non est dubium electos uos uenerabili praedestinatione 
 diuinitatis ad tantae potestatis ornamenta, quos sincerae fidei 
 documenta circumuolant. uere nobis prophetici spiritus conuenire 
 uerba dixerimus: priusquam te formarem in utero,

 

 
 
 
 noui te.

ad hanc uos gloriam incomprehensibili supernae 
 maiestatis dispositione procurante obsequium naturae mundo 
 protulit, sub custodia fidei transactae uitae probitas instituit 
 atque ad imperia clementia diuina peruexit, ob hoc scilicet, 
 ut tandem aliquando diuisoribus dominici corporis fidei uestrae 
 exsecutione compressis ecclesiarum concordia diabolica impedimenta 
 succideret et uniuersitas de adunatione gauderet. hoc 
 religioni, hoc fidei, hoc serenitati uestrae specialiter caelitus 
 mandatur officium, quibus et posse omnia et perficere uidemus 
 indultum.

itaque sicut instituistis lacere, nauate suscepti 
 operis munus, quod superna uobis prouidentia uidetis iniunctum. 
 et uere sic decuit, ut per principem pax debeat 
 fieri, quam reuerentia diuinitatis exposcit: date has adsumpti 
 deo nostro oblationes imperii, ut per uos possit pacis fructus 
 impleri. sine dubio quicquid tali facto animae uestrae fuerit 
 praestitum, a uobis mundo iudicatur impensum.

magnum et 
 inaestimabile est, uenerabilis imperator, propter quod adsciti 
 estis iudicio diuinitatis. distenduntur ecce uota pacem desiderantium, 
 diuturni temporis tractu maeret ecclesiarum indiuisibilis 
 discissa communio, non sine gemitu discrepat fraternitas, 
 cum circa patrum dogmata uaria sit uoluntas.

accingite 
 ergo lumbos uiribus fidei; uidete, cui uos regi diuinitas uelit 
 obsequi, quantum sit quod per uos procurat impleri: ecclesiae 
 uenerandae corpus, quod propria Christus noster passione 
 fundauit, gloriae uestrae adunare factis instituit. non est, quo 
 magis circa uos gratiae supernae maiestas eluceat, quam si 
 ecclesiae corpus per uestrum reparetur officium sanguinis 
 dominici redemptione formatum.

est quidem causae huius 
 uetustissima calamitas, sed pro immanitate sui recentissimus 
 dolor et tanto Christianis animis fortior gemitus, quanto

 
 
 
 temporibus est dilatus. uidendum uobis est, in quantum 
 cottidie antiqui hostis feruescat insania, cum olim causa sit 
 decisa fine sententiae, paci faciat tarditatem et, cum Chalcedonensis 
 synodus et beati papae Leonis constituta placeant, 
 quo ad caritatem reuerti uolumus, a certamine non desistat.

sequuntur, quae dogmatibus praedictis adstricta sunt, et ab 
 eorum sequacibus, quos praedicta auctoritate damnatos intellegunt, 
 non recedunt. tenent adhuc in complexibus nomen 
 Acacii, quem uident iudicio sedis apostolicae merito poenam 
 subisse damnati.

quis non intellegat simulate dici \'sanctorum 
 patrum sequimur dogmata sed non diligimus facta; quae a 
 sancta synodo Chalcedonensi constituta sunt et quae beati 
 Leonis epistola continet, fouemus ue<ne>ramur amplectimur, 
 sed Acacio, qui damnatorum communionem secutus est, impendimus 
 uota\'?

sed quid opus est de iudicatis rebus uerba 
 facere, cum nos hortari tantummodo deceat, ut expressa superius 
 simulatione summota sub omni puritate pacem debeant, 
 a quibus haec dicuntur, optare? apud uos mihi est omnis 
 deprecationis causa, imperator egregie: uos his ac talibus 
 religiosi operis resistite uiuacitate; uobis imminet, ut qui 
 ecclesiasticae concordiae habuistis in priuata uita desiderium, 
 sub principatu detis effectum.

non fuit, quo magis gratiae 
 uestrae cumulus accederet, quam quod uobis diuinitus datum 
 est, ut quod semper uoluistis fieri, per uos ad terminum 
 possit adduci, nec breue specimen circa uos gratiae diuinitatis 
 effulsit, quibus datur posse facere, quod semper optastis. 
 quapropter quoniam uobis tantae causae titulum uidetis esse 
 seruatum, remouete quicquid ambiguum remansisse creditur 
 ad plenitudinem gaudiorum.

nos enim qua decuit affectione 
 per Gratum u. 8., cui pro moderatione sui congrue sensimus

 
 
 
 officium legationis iniunctum, litteris uestri principatus acceptis 
 causae magnitudini conuenientes destinauimus uiros Germanum 
 et Iohannem episcopos et Blandum presbyterum nec non et 
 Felicem diaconum, per quos si, quemadmodum praesumimus, 
 serenitatis uestrae fauor arriserit, secundum quae mandata 
 sunt ecclesiarum adunatione generalitatis possint uota firmari.

HORMISDA IOHANNI EPISCOPO CONSTANTINOPOLITANO. Reddidimus 
 quidem, frater, congruum litteris tuis sub ecclesiastica 
 libertate responsum et, quid in his gratulati fuerimus insertum, 
 quid taciturnitate praeteritum, euidenter expressimus, ac licet 
 cuncta sensibus tuis nunc crebra legatio, nunc uSu in ecclesia 
 diuturnae conuersationis tuae uetustas infuderit, iuuat tamen 
 adhuc latius aperire nostrum repetita <ra>tione consilium, quia 
 tunc bene de fidei firmitate disseritur, quando simplicibus 
 uerbis conciliandae pacis cupiditas explicatur.

t desideria quippe 
 tua, quibus te ad ecclesiasticam testaris festinare concordiam, 
 ut haberent partes illae, semper optauimus nec sola uotorum 
 ambitione contenti usi etiam precibus sumus. uestro sunt 
 haec et mundi testimonio roborata, quae loquimur, quia ut 
 catholicae unitatis reparatio fiat, auctoritatem nostram intemerata 
 fidei integritate submittimus. inclinet orationibus nostris aurem 
 suam diuina miseratio, ut quod creditis postulandum, sequamini 
 et ametis oblatum.

nobis una causae sollicitudo, una 
 custodia est ita pacem cupere, ut sic religionis, sic uenerabilium 
 patrum constituta seruentur; quoniam quae inter se 
 consona credulitate non discrepant, aequum est, ut simili 
 obseruatione subsistant.

sed cur diutius immoramur? scis

 

 
 
 
 ipse, unitatis causa quid exigat; scis ipse, qua uia ad beati 
 Petri apostoli debeas uenire consortium. habes itineris tui 
 ducem, quem te iam sequi asseris, Chalcedone habitum pro 
 religione conuentum. iam te quoque, quod idem amplecti 
 testatus es, beati Leonis redeuntem dogma comitabitur.

haec 
 si placent, Acacii defensio damnati non placeat: hoc est, 
 quod boni studii a perfectione uota suspendit. sic sunt enim 
 illa aduersum dei et legis eius inimicos uenerabilium patrum 
 congregatione disposita, ut quisquis eos communione sequeretur, 
 iam tunc latam subiret in sua damnatione sententiam. 
 non sunt igitur noua, quae constanter exsequimur, sed temporibus 
 illis facta iudicia iusta patrum constitutione seruamus.

hortamur itaque, frater, et mentem tuam dei nostri misericordia 
 adiuuante pulsamus, ut ab omni te haereticorum contagione 
 Acacium cum sequacibus suis condemnando disiungens una 
 nobiscum dominici corporis participatione pascaris. si nobiscum 
 uniuersa praedicas, cur nobiscum non uniuersa condemnas? 
 tunc enim nobiscum, quae ueneramur, amplecteris, si nobiscum, 
 quae detestamur, horrueris. pax integra nescit aliquam habere 
 distantiam et unius dei uera esse non potest nisi in confessionis 
 unitate cultura.

quapropter salutantes te fraternae 
 caritatis affectu petitionem tuam missis, sicut sperasti, religiosissimis 
 uiris Germano et Iohanne episcopis, Felice diacono, 
 Dioscoro diacono atque Blando presbytero signamus esse completam. 
 hi uero quibus fuerint mandatis instructi, ante 
 allegationes eorum, si cogites, euidenter agnosces. hi pacem 
 tuam sub ea, qua saepe rescripsimus, professione suscipient.

imple ergo, frater karissime, gaudium nostrum et tuum ad 
 nos per eos rectae fidei tuae remitte praeconium, ut per te 
 uniuersis detur exemplum.

HORMISDA IOHANNI EPISCOPO CONSTANTINOPOLITANO. Ea, quae 
 caritas tua destinatis litteris significauit, agnouimus et gratulamur 
 ad conscientiam nostram fidei tuae indicia peruenisse, 
 optantes, ut intentioni tuae, quam rectam esse cupimus, 
 plenum deus noster circa ecclesiasticam pacem concedere 
 dignetur effectum. cuius spem animo supernae maiestatis 
 assumpsimus, quia imperatorem serenissimum ad hoc prouidentia 
 diuina iudicamus electum, ut per eum ecclesiarum 
 redintegratio tantis temporibus desiderata proueniat.

quapropter 
 licet, quae pro fidei unitate facienda sunt, tuae caritatis 
 notitiam latere non possit, legatos tamen direximus, quos 
 ratio causae poscebat, quibus hortantibus et quae iam pridem 
 a nobis significata et quae nuper itera<itera> sunt, ad effectum 
 domino nostro auctore perueniant.

HORMISDA CELERI ET PATRICIO A PARI. Quamuis pro loci 
 nostri consideratione de causa fidei catholicae minime tacere 
 possimus, tamen ad hanc partem serenissimus princeps magnopere 
 directis affatibus nostrum incitauit studium, pro cuius 
 legatos uoluntate direximus.

et quia huiusmodi causa filiorum 
 ecclesiae subleuari debet auxilio, salutantes cultu atque honorificentia 
 competenti poscimus, ut pro ecclesiastica pace allegationes 
 eorum, qui directi sunt, apud animos serenissimi 
 principis adiuuetis. siquidem celsitudinis uestrae laborem non

 

 
 
 
 parua retributio subsequitur, cum omnipotenti deo nos gratias 
 persoluere de uestris operibus feceritis.

HORMISDA PRAEFECTO PRAETORIO THESSALONICENSI ET CETERIS 
 ILLUSTRIBUS A PARI. Licet pro causa ecclesiastica numquam 
 sollicitudo nostra cessauerit, tamen imperatoris serenissimi 
 sacris affatibus promptius incitati legatos cum caelestis misericordiae 
 fauore direximus, quorum officio bona, quae de principis 
 mente praesumimus, impleantur.

et ideo salutantes 
 amplitudinem uestram cultu et honore, quo dignum est, 
 poscimus, ut pro redintegratione fidei uestrum commodetis 
 studium nec tantis fidelium tardari uota temporibus permittatis, 
 quia non est dubium celsitudinem uestram fructum tantae 
 laudis acquirere, si per eam, quae ab omnibus bonis optantur, 
 dei nostri misericordia operante proueniant.

HORMISDA IUSTINIANO ILLUSTRI. Magnitudinis uestrae litteras 
 sanctae fidei plenas amore suscepimus, quibus ad exercendam 
 apud uos praedicationis apostolicae firmitatem oportunitatem 
 nobis prouenisse diuinitus nuntiastis. unde insufficienter domino 
 nostro agimus gratias, qui ad tam praeclara remedia et tempus 
 uobis et animum dedit.

et nos quidem ista desuper agnoscimus 
 ordinari, postquam ei detulit diuina maiestas imperium, 
 qui se ad componendam ecclesiarum pacem iudicat ordinatum. 
 ergo restat, ut uniuersi episcopi partis Orientalis iuxta libelli

 

 

 
 
 
 seriem ad correctionis peruenisse se testentur effectum.

patet uenerandae uia concordiae, notata sunt optatae remedia 
 sanitatis: sacerdotes, qui catholicam pacem desiderant, professionem 
 catholicam non recusent. non enim opus est partibus 
 errorem corrigi sed radicitus amputari. insistite igitur, sicut 
 coepistis, ut merces apud deum uestra, quae de boni operis 
 inchoatione habet initium, de perfectione consequatur effectum.

animum quidem uestrum talem missa ad nos testantur alloquia, 
 ut ad plenitudinem boni propositi non multum indigeatis 
 hortatu: nostri tamen desiderii ea, quae spem dedit, ratio 
 amplius accendit ardorem et auidius gaudia impleri cupimus, 
 quae instare iam diuinitus arbitramur. hinc <est>, quod beatum 
 Petrum apostolum cotidie suppliciter obsecramus, ut uobis, 
 per quos integrari membra sua sancta iam sperat ecclesia, 
 et effectum deus celerem et salutem tribuat longiorem.

nos 
 quidem nestris animis obsequentes uiros direximus ad solidandam 
 sub apostolicae dispositionis ordinatione concordiam: 
 uestrum est, ut sicut nos bonae intentioni deesse noluimus, 
 ita eos ad nos optatum referre faciatis effectum.

munus 
 uestrum ueneranda sacraria susceperunt: quod amplius beato 
 Petro apostolo facietis acceptius, si per uos optatam ecclesiae 
 receperint unitatem.

HORIMSDA THEODOSIO ARCHIDIACONO CONSTANTINOPOLITANO ET 
 UNIUERSIS CATHOLICIS A PARI. Gratias misericordiae diuinae 
 competenter exsoluimus, quae fidem uestram diu laborare 
 non passa est. nam tempus oblatum est, quo filios, milites 
 suos, catholica recuperare possit ecclesia. quae enim

 

 
 
 
 maior animum nostrum potest obtinere in<cun>ditas quam 
 malorum commemorata depulsio?

gaudiis praesentibus compensate 
 afflictionis incommoda, quia deus noster, qui remedio 
 fuit, aduersis opprimi caritatem uestram noluit sed probari. 
 nam si transacti temporis mala cum praesenti, quae diuina 
 esse non ambigitur, retributione compensetis, quis dubitat 
 ampliora uos praemia consecutos, quam nocere potuisset 
 aduersitas?

et quamuis pro statu fidei catholicae numquam 
 sollicitudo nostra cessauerit, tamen serenissimi principis sacris 
 affatibus incitati legatos destinare curauimus, quorum officio 
 deo auctore in his, quae saepe mandauimus, subsequi non 
 dubitamus effectum.

et ideo competenter enitere, ut ecclesiae 
 catholicae hoc praecipuum uestrae liberationis munus possitis 
 offerre, quatenus repulsis omnibus, quae hactenus nocuerunt, 
 in una quam semper optauimus communione gratulantes deo 
 nostro laudes referre sine cessatione possimus.

HORMISDA EUFIMIAE AUGUSTAE. Ecclesiarum pax iam caelesti 
 ordinatione componitur, cum uos ad imperium deus elegit, 
 apud quos esse integrum semper religionis suae cognouit 
 affectum. nam sicut in priuata uita deum semper recto dogmate 
 coluistis, ut de religionis concordia cogitetis, et multa 
 quidem inter ipsa imperii uestri primordia facta sunt, quae 
 spem nobis correctionis integrae pollicentur.

unde, quia in 
 uobis amorem feruere fidei gratulamur, agentes deo gratias 
 cotidie pro uobis beato Petro apostolo supplicamus, ut uotis 
 uestris apud dominum suffragetur et cursum bonae uoluntatis 
 adimpleat. nec dubium est diuinis uos auxiliis adiuuari, quia 
 tanto religionis studio mandatis caelestibus oboeditis.

ninc 

 

 
 
 
 est, quod quia sanctum coniugii uestri constat esse propositum, 
 has fiducialiter ad uestram clementiam litteras destinamus, 
 ut per uos ad perficiendam ecclesiae pacem mariti uestri 
 pietas amplius incitetur.

magnum opus arripuistis, magna 
 uobis causa commissa est. per uos enim populos Christus uult 
 ad ecclesiae foedera reuocare, quos per se uoluit a morte 
 redimere. magna etiam uestro sexui parata est laudis occasio, 
 si uobis instantibus ecclesiae suae Christus, quae diuisa 
 fuerant, membra coniungat.

nec enim maior est gloria, quae 
 humanae salutis lignum scrutata est et sola crucem, quam 
 omnis ue(ne>ratur mundus, inuenit: superabitis quin immo 
 illius merita, quia ecclesiae unitas per illam suum inuenit 
 signum, per uos est habitura remedium.

agat igitur iugalis 
 uestri religiosa clementia, ut fratres et coepiscopi nostri sub 
 eo libelli tenore, quem dudum misimus, fidem suam dignentur 
 adserere, quatenus perfecta possit esse, quae est inchoata, correctio. 
 quia irrita est quaelibet in cultura dei confessio, cui deest 
 fidei plenitudo. hoc enim, quod a reliquis fieri poscimus, a 
 multis iam sacerdotibus constat effectum et unitas esse iusta 
 in communione non poterit, si non fuerit in reuersione 
 seruata.

HORMISDA ANASTASIAE ET PALMATIAE A PARI. Bonae uoluntatis 
 studium diuinae semper comitatur prosperitatis effectus. 
 dei nostri prouidentia temporis facultas oblata est, in qua 
 pro fidei uestrae praemio debetis adniti.

de superna primitus 
 misericordia, deinceps de conscientia clementissimi principis 
 praesumentes legatos pro religionis catholicae causa direximus,

 

 
 
 
 per quos amplitudinem uestram debitae reuerentiae salutamus 
 officio, postulantes, ut pro ecclesiasticae redintegratione concordiae 
 uestrum laborem atque operam non negetis, quatenus 
 cum repulsis remotisque his, quos apostolicae sedis damnauit 
 auctoritas, ad unam, quae recta est, communionem plebs 
 Christiana redierit, beatum Petrum apostolum, pro cuius fide 
 nitimur, in uestris habere possitis actibus adiutorem.

Cum deo propitio partes Orientales fueritis ingressi, si qui episcopi 
 uobis occurrerint et libellum, cuius continentiam percepistis, 
 a se subscriptum offerre uoluerint, suscipite eisque praebete 
 sanctae communionis consortium.

si uero occurrentes episcopi 
 eo, quo superius diximus, ordine profiteri noluerint, a uobis 
 equidem sub sacerdotali affectione tractentur, sed neque uobis 
 sit cum his mensa communis neque ab his uel uictualia 
 praesumatis accipere nisi tantum subuectionem, si causa 
 poposcerit, et hospitalitatem, ne credant se omnino fastidiose 
 despectos.

cum autem Constantinopolim deo iuuante ueneritis, 
 in ea succedite, quam imperator praebuerit, mansione et nullum 
 ad salutationem uestram prius permittatis accedere exceptis 
 his, quos ipse miserit imperator aut quos nostrae communionis 
 esse cognoscitis, donec ipsum principem uideatis.

cui praesentati salutantes litteras nostras offerte, suggerentes 
 magnum nos de eius imperio gaudium percepisse et nimium 
 gratulari, quod eum deus omnipotens ad hoc iuxta eius sacras 
 litteras * *, ut secundum ea, quae sunt ab apostolicae sedis

 
 
 
 constituta praesulibus, deo auctore et regno eius adnitente 
 ecclesiarum et pax et unitas <tantis> temporibus desiderata 
 proueniat.

qui si uos hortatus fuerit, ut Constantinopolitanum 
 uideatis episcopum, intimate uos praefinita habere, quae 
 etiam ab eis saepe sint cognita: quae ab uniuersis episcopis 
 catholicam communionem amplectentibus professio debeat 
 celebrari. haec si episcopus Constantinopolitamus implere 
 paratus est, ei gratanter occurrimus; si uero sedis apostolicae 
 adhortationem sequi contemnit, quid necesse est, ut ad occasionem 
 contentionis salutatio nostra proficiat, quibus non est 
 disputationis aut certaminis causa <in> mandatis?

si uero 
 imperator sibi aperiri uoluerit, quid sit quod ab episcopo 
 fieri postuletis, formam libelli, quam portatis, ostendite.

quod si 
 de anathemate Acacii consentiens successores eius dixerit 
 recitandos ob hoc, quod propter defensionem Chalcedonensis 
 synodi aliqui eorum fuerint exilio deportati, insinuabitis nihil 
 uos de libelli posse forma decerpere, in qua sequaces damnatorum 
 pariter continentur.

sed si eos ab hac non potueritis 
 intentione deflectere, saltem hoc acquiescite, ut anathematizato 
 specialiter per libellum, quem uobis dedimus, Acacio de 
 <suc>cessorum eius nominibus taceatur abrasis eorum de diptychorum 
 inscriptione uocabulis. quo facto episcopum Constantinopolitanum 
 in nostram communionem accipite.

libellum 
 uero uel episcopi Constantinopolitani uel aliorum, quos uos 
 suscipere deo uolente contigerit, primo agite, ut praesente 
 populo recitetur. quod si hoc fieri non potuerit, saltem in 
 secretario praesentibus clericis et archimandritis relegatur.

I haec omnia si deo fuerint uolente completa, imperatorem 
 rogate, ut destinatis sacris per metropolitanos episcopos 
 adiunctis ipsius episcopi litteris innotescat episcopum Constantinopolitanum 
 suo quoque consensu celebrata professione,

 
 
 
 quam sedes apostolica destinauit, in unitatem communionis 
 fuisse susceptum. quibus litteris etiam ipsos hortetur similia 
 profiteri.

quod si in hac parte imperator aliquid difficultatis 
 attulerit, episcopus Constantinopolitanus directis praeceptionibus 
 episcopis suis paroecialibus uel ceteris metropolitanis praesentibus 
 eis, qui a uobis pariter directi fuerint, quid ipse fecerit, 
 innotescat. quod ab eo modis omnibus uos oportet exigere, 
 ut facti huius testimonio peragrante etiam uniuersos, uel qui 
 longe sunt positi, latere non possit.

DOMINO MEO PER OMNIA SANCTISSIMO ET BEATISSIMO FRATRI ET 
 COMMINISTRATORI HORMISDAE IOHANNES IN DOMINO SALUTEM. Redditis 
 mihi litteris uestrae sanctitatis, in Christo frater karissime, 
 per Gratum clarissimum comitem et nunc per Germanum 
 et Iohannem reuerentissimos episcopos, Felicem et Dioscorum 
 sanctissimos diaconos et Blandum presbyterum laetatus sum 
 de spiritali caritate uestrae sanctitatis, quod unitatem sanctissimarum 
 dei ecclesiarum secundum ueterem patrum requiris

 

 

 

 
 
 
 traditionem et laceratores rationabilis gregis Christi animo 
 repulsare festinas.

certus igitur scito, per omnia sanctissime, 
 quia secundum quod uobis scripsi tua tecum in ueritate 
 sentiens omnes a te repudiatos haereticos renuo et ego pacem 
 diligens. sanctissimas enim dei ecclesias, id est superioris 
 uestrae et nouellae istius Romae, unam esse accipio; illam 
 sedem apostoli Petri et istius augustae ciuitatis unam esse 
 definio; omnibus actis a sanctis istis quattuor synodis, id est 
 Nicaeae Constantinopoli et Ephesi et Chalcedone, de confirmatione 
 fidei et statu ecclesiae adsentio et nihil titubare de 
 bene iudicatis patior sed et conantes aut enisos usque ad 
 unum apicem placita <ea>rum perturbare lapsos esse a sancta 
 dei generali et apostolica ecclesia scio et tuis uerbis recte

dictis euidenter utens per praesentia scripta haec dico, quia 
 prima salus est rectae fidei regulam custodire et a patrum 
 traditione nullatenus deuiare, quia non potest domini nostri 
 Iesu Christi praetermitti sententia dicentis: tu es Petrus 
 et super hanc petram aedificabo ecclesiam meam. 
 haec quae dicta sunt, rerum probantur effectibus, quia in 
 sede apostolica inuiolabilis semper catholica custoditur religio.

de hac igitur fide non cadere cupientes et patrum sequentes 
 in omnibus constituta anathematizamus omnes haereses, praecipue 
 Nestorium haereticum, qui quondam Constantinopolitanae 
 urbis fuit episcopus, damnatum in concilio Epheseno a beato

 

 
 
 
 Caelestino papa urbis Romae et a uenerabili uiro Cyrillo 
 episcopo Alexandrinae ciuitatis, et una cum illo anathematizamus 
 Eutychen et Dioscorum Alexandrinae ciuitatis episcopum 
 damnatos in sancta synodo Chalcedonensi, quam uenerantes 
 sequimur et amplectimur, quae sequens sanctam synodum 
 Nicaenam apostolicam fidem praedicauit.

his coniungentes 
 Timotheum parricidam Elurum cognominatum anathematizamus 
 et huius discipulum et sequacem in omnibus Petrum Alexandrinum 
 similiter condemnantes, anathematizamus similiter 
 Acacium quondam Constantinopolitanae urbis episcopum complicem 
 eorum et sequacem factum nec non et perseuerantes 
 eorum communioni et participationi: quorum enim quis eorum 
 communionem amplectitur, eorum et similem adiudicationem 
 in condemnatione consequitur. simili modo et Petrum Antiochenum 
 condemnantes anathematizamus cum sequacibus suis 
 et omnibus supra scriptis.

unde probamus et amplectimur epistolas 
 omnes beati Leonis papae urbis Romae, quas conscripsit 
 de recta fide. quapropter, sicut praediximus, sequentes 
 in omnibus sedem apostolicam et praedicamus omnia, quae 
 ab ipsa decreta sunt, et propterea spero in una communione 
 uobiscum, quam apostolica sedes praedicat, me futurum, in 
 qua est integra Christianae religionis et perfecta soliditas, 
 promittens in sequenti tempore sequestratos a communione 
 ecclesiae catholicae, id est in omnibus non consentientes sedi 
 apostolicae, eorum nomina inter sacra non recitanda esse 
 mysteria. quod si in aliquo a professione mea deuiare

 

 
 
 
 temptauero, his quos condemnaui et per condemnationem propriam 
 consortem me esse profiteor.

huic uero professioni subscripsi 
 mea manu et direxi per rescripta tibi Hormisdae sancto et 
 beatissimo fratri et papae magnae Romae per supra scriptos 
 Germanum et Iohannem uenerabiles episcopos et Felicem et 
 Dioscorum diaconos et Blandum presbyterum.

ET ALIA MANU: 
 Iohannes misericordia dei episcopus Constantinopolitanae 
 nouellae Romae hac mea professione consentiens omnibus 
 supra dictis subscripsi sanus in domino. ora pro nobis, sanctissime 
 et beatissime frater. Data mense Martio die XXVIII. 
 indict. XII. Constantinopoli domno Iustino perpetuo Augusto 
 et Eutharico u. c. conss.

UICTOR IUSTINUS PIUS FELIX INCLITUS TRIUMPHATOR SEMPER 
 AUGUSTUS HORMISDAE SANCTISSIMO AC BEATISSIMO ARCHIEPISCOPO 
 ET PATRIARCHAE. Scias effectum nobis, pater religiosissime,

 

 
 
 
 quod diu summis studiis quaerebatur; noueris patefactum 
 et antequam aduenerint, qui a uobis destinati sunt, quod 
 Iohannes uir beatissimus antistes nouae Romae nostrae una 
 cum clero eius uobiscum sentiunt nullis uariantes ambiguitatibus, 
 nullis diuisi discordiis; scias libellum ab eo subscriptum, 
 quem offerendum iudicaueras sanctissimorum patrum concilio 
 congruentem.

omnes concurrunt alacri opere ad suscipienda 
 uota tam uestrae quam Constantinopolitanae sedis, quos 
 ueritatis coruscus fulgor illuminat; omnes accelerant libentissime, 
 quos oblectat uia dilucida, sequuntur scita patrum 
 sanctissima, leges probatissimas, et consiliis quorundam 
 firmatis, qui rectum tenebant tramitem, aliorum correctis, 
 qui uagabantur incerti, in eo res colligitur, ut unitatem 
 indiuiduae trinitatis ipsi quoque unitate colant mentium.

negatum est inter diuina mysteria memoriam in posterum 
 fieri pro tenore libelli, quem diximus, Acacii praeuaricatoris 
 quondam regiae huius urbis episcopi nec non et aliorum 
 sacerdotum, qui uel primi contra constituta uenerunt apostolica 
 uel successores erroris facti sunt nulla usque ad ultimum 
 diem suum paenitentia correcti.

et quoniam omnes nostrae 
 regiones admonendae sunt, ut exemplum imitentur ciuitatis 
 regiae, destinanda ubique principalia praecepta duximus: tanto 
 flagramus religionis officio, tanto affectamus studio pacem 
 catholicae fidei pro remuneranda caelitus pace nostrae rei 
 publicae, pro conciliando subiectis meis superno praesidio. 
 quid enim gratius reperiri potest, quid iustius, quid illustrius, 
 quam quos idem regnum continet eiusdemque fidei cultus 
 irradiat, eos non diuersa contendere sed collectis in eodem 
 sensibus instituta uenerari non humana mente lata sed diuini 
 prudentia spiritus?

oret igitur uestrae religionis sanctitas, ut 

 
 
 
 quod peruigili studio pro concordia ecclesiarum catholicae 
 fidei procuratur, diuini muneris opitulatio iugi perpetuitate 
 seruari annuat. Dat. X. Kal. Maias Constantinopoli.

DOMINO MEO PER OMNIA SANCTO ET DEO AMABILI FRATRI ET 
 COMMINISTRO HORMISDAE IOHANNES IN DOMINO SALUTEM. Quando 
 deus propria mirabilia in suis operatur, tunc oportet ea, quae 
 diuinis litteris continentur, ipsis scripturae uocibus fiducialiter 
 exclamare: quis loquetur potentias domini aut 
 auditas faciet omnes laudes eius in omni tempore?

ecce enim talem pium principem Romanae rei publicae suscitauit, 
 quali multo ante et catholica indigebat ecclesia et 
 omne genus hominum uidere cupiebat, ideoque ita etiam cornu 
 gratiae super eum caelitus declinauit, ut affluenter in sacrum 
 eius caput misericordia funderetur, omnesque annuntiationis 
 eius tempore cum magna uoce deum omnium principem 
 glorificauerunt, quoniam talem uerticem meis manibus tali 
 corona decorauit.

is ergo maximus imperator primam suorum 
 certaminum palmam deuicto inimico euidenter ostendit; 
 secundum uirtutis eius meritum: adunationem sanctissimis 
 ecclesiis sapientissime comparauit; regni eius tertium bonum: 
 dissipata coniunxit et pacem mundi sapientissime procurauit.

idcirco in omnibus deo magno gratiam referens cuncta

 

 

 
 
 
 sapientissime gubernanti annuntiare tibi pacem pacis filio non cunctaui, 
 in omnibus deo amantissime, ut illud gaudium salias, quo 
 Dauid quidem secundum legem in arcae dei reuocatione figuraliter 
 exultabat, apostoli uero per gratiam ueraciter laetabantur.

gaude itaque in domino gaudium tuae conueniens 
 sanctitati et scribe ea, quae uestrum benignum animum decent, 
 homo dei! nam, quae fuerant diuisa, coniuncta sunt et dispersa 
 collecta sunt et. quae longe erant, sibi inuicem adunata sunt et, 
 sicut oportet dicere et olim scripsi, utrasque ecclesias tam senioris 
 quam nouae Romae unam esse euidenter intellegens et utriusque 
 earum unam sedem recte esse definiens indiuisibilem adunationem 
 et utriusque nostrum consonam confirmationem cum 
 iudicii integritate cognosco.

unde rogo deum semper eam 
 inseparabilem permanere orationibus sanctorum apostolorum 
 et tuae precibus sanctitatis, per quas donari nobis et uniuerso 
 mundo clementissimum et Christianissimum principem Iustinum 
 et piissimam eius coniugem, nostram autem filiam, Eufimiam 
 in pace multis temporibus comprecatur, per omnia beatissime 
 et karissime frater.

gauisi igitur de praesentia reuerentissimorum 
 episcoporum nec non et clericorum uestrorum gratias 
 agimus, quoniam secundum petitionem nostram tales pacificos 
 uiros et uestrae dignos sedis apostolicae destinastis regulam 
 patrum sine confusione seruantes fidemque indiuisam custodientes. 
 quorum amplectentes in omnibus mentem cuncta per 
 eos ad satisfactionem uestrae egimus sanctitatis.

omnem in 
 Christo fraternitatem, quae cum uestra sanctitate, ego quoque 
 et mei plurimum salutamus.

DOMINO MEO SANCTISSIMO HORMISDAE PRIMAE ARCHIPONTIFICI ET 
 PAPAE URBIS ROMAE IVSTINIANUS COMES. Uenerandae sanctitatis 
 uestrae praedicatio regularum, quae Christo deo pro 
 ecclesiarum pace et pro plebis concordia iugiter supplicat, 
 quicquid nunc per beatissimos suos sacerdotes annuit pera. 
 gendum, propitia diuinitate cuncta effectui sociata sunt nulla 
 prorsus quorundam ualente discordia.

igitur uestris sacris 
 orationibus ac praeceptionibus orthodoxorum fide muniti 
 supplices petimus, uti pro sanctissimo Augusto nostro, totius 
 fidei fautore, proque eius re publica, pro nobis quoque mandatorum 
 uestrorum custodibus aeterno regi consueti impetrabiles 
 preces offerre dignemini nosque uobis fideliter supplices 
 uestris salutiferis rescriptionibus uisitare.

DOMINO MEO BEATISSIMO ET APOSTOLICO PATRI HORMISDAE 
 ARCHIEPISCOPO UNIUERSALI ECCLESIAE POMPEIUS. Sanctis beatitudinis 
 uestrae precibus omnipotentis dei pietas exorata tantae 
 nobis fidei principem condonare dignata est, ut religiosissimis 
 clementiae eius meritis redintegratio pacis ecclesiasticae, quae 
 uotis omnium fidelium poscebatur, iure uideatur esse collata. 
 in cuius rei prouentu solidissima principatus sui fundamenta

 

 
 
 
 sancti spiritus operatione constituit, quae tantum robur 
 obtinent stabilitatis inuictae, quantum actionis excellentia 
 unica et admirabilis aestimatur.

et ideo reuerendam uestri 
 pontificatus beatitudinem cultu reciprocantis alloquii salutantes 
 quaesumus, ut magis magisque pro clementissimi atque 
 inuictissimi domni nostri principis prosperitate orare dignemini, 
 quatenus ineffabilis omnipotentis dei pietas sua dona, in 
 quibus etiam fructus uestrae agricolationis exuberat, iustis 
 gratiae opitulatione custodiat, nobis quoque filiis uestris 
 spiritali uobis conglutinatis affectu, quos huius operis maxime 
 semper sollicitudo constrinxit, suffragatrix intercessio sanctimonii 
 pontificalis adsistat.

DOMINO BEATISSIMO PATRI HORMISDAE IULIANA ANICIA. Precibus 
 uestrae beatitudinis aduentu legatorum principalis sedis 
 apostolicae elisis erroribus haereticorum unitate fidei catholicae 
 conuenimus, congr〈eg〉ati simul ad ubera materna ecclesiae 
 in die sanctae resurrectionis.

quapropter stilo uenerationis 
 alloquentes sanctitatem uestram admonemus, ut intimetis 
 destinatis a uobis reuerentissimis uiris nullo modo abscedere, 
 antequam, sicut peruideritis, ut oportet, firmentur ea, quae 
 bene disposita sunt ab eis, ut amputatis omnibus reliquiis 
 transiti erroris impendiis uestrae beatitudinis roborata unitas 
 ad effectum perpetuum deducatur.

DOMINO SANCTO ET BEATISSIMO PATRI PATRUM HORMISDAE ARCHIEPISCOPO UNIUERSALI ECCLESIAE ANASTASIA. Diuini muneris 
 illuxisse nobis gratiam merito profitemur, apostolatus uestri 
 reuerentiam in sancto corde nostri tenere memoriam paginali 
 adsertione noscentes; ueraci namque spe confiditur supernae 
 misericordiae propitiationem de pontificali intercessione subsistere, 
 domine beatissime et apostolico honore suscipiende 
 pater.

peruigiles uestrarum orationum excubiae et miranda 
 uictoriosissimi principis fides splendore catholico semper 
 irradians diu expetitam sacrosanctis ecclesiis concordiam pacis 
 restituit, quam omnibus triumphis suis solidissime firmatis 
 inuictum iure exultat praetulisse uexillum, ideoque illibata 
 uestrae paternitatis sanctimonia pro incolomitate atque prosperitate 
 praedicti domni nostri Augusti uota precesque 
 omnipotenti deo offerre indesinenti continuatione persistat, ut 
 ineffabilem tantorum bonorum gratiam, quam ipse piis eius 
 sensibus inspirauit, ad futurae quoque beatitudinis profectum 
 conseruare dignetur.

domno etiam lugali filio uestro et mihi 
 peculiari cultrici uestrae cum subole, quam nobis dominus 
 donare dignatus est, a uestro pontificatu oratio benigniter 
 impendatur, cuius suffl\'ag<at)ione diuini fauoris protectio nobis 
 clementer adspiret.

DOMINO SANCTO BEATO PRAEDICABILI ET ADORANDO APOSTOLICO 
 PATRI HORMISDAE PAPAE URBIS ROMAE HUMILIS FAMULUS TUUS 
 THEODORITUS. Meae quidem exiguitatis non esset tam magna 
 praesumere et ad uestrum pium et sanctum apostolatum 
 pusilli sermone praesentes paruulas destinare paginas. sed 
 quia pro insita uobis humanitate, pio propitiationis animo 
 omnia nutu diuinitatis protegere constituti, lucidum diem et 
 totius festiuitatis repletum omni reddidistis mundo et omnia 
 uestris praedicandis precibus ad pristinum unitatis reuocastis 
 statum et in unum concordare uel subiugare uestris praedicabilibus 
 et adorandis meritis annuistis:

ideoque, etsi meis 
 obrutus iniquitatibus et ab eis undique oppressus, ex ipsis 
 recreatus infernis recurrente ad gloriosa uestigia uestra 
 confamulo meo uiro religioso Pullione usurpaui me tam per 
 eum quam etiam his paruulis et exiguis uestris praedicandis 
 et adorandis repraesentare uestigiis, diuinum omnibus uiribus 
 exorans fauorem et clara uoce cum omnibus omnino cantans: 
 gloria inexcelsis deo etin terra pax et in hominibus 
 bonae uoluntatis,

qui pro sua incomprehensibili pietate 
 uestris mirificis precibus omnia illuminauit et liberauit et 
 lucidum et totius festiuitatis repletum diem in toto orbe uestris 
 deo dignis precibus praestitit et ab omni iniquitate exiguit et 
 omnem nodum colligationis absoluit et omnem semitam aperuit.

hanc itaque gratulationis repletam pio uestro precem offerens 
 apostolatui deprecor, uti pro meae flebilitatis exiguitate 
 uestris piis precibus memores esse dignemini, domini sancti 
 beati apostolici patres. Accepta XIII. Kal. Iul. per 
 <Pullionem> Eutharico cons.

Ineffabilis dei omnipotentis misericordia et pietas eius, 
 quam super humanum genus clementer effundit, humanis 
 uiribus aestimari non potest nec sermonibus explicari, sed 
 sufficit eius tantum mirabilia deuotis sensibus admirari et 
 scire omnia bona de eius tantum gratiae pendere remediis.

est ista cottidiana probatio; audacter tamen praesumo dicere, 
 domine meus beatissime papa, quia praesens causa praeterita 
 cuncta transcendit, quam deus uestris temporibus et meritis 
 reseruauit.

quid in Aulona sit actum, quid Scampis, quid 
 Lignido . fuerit secutum, anteriore significatione suggessi. 
 ad Thessalonicam peruenimus. quas intentiones habuerimus 
 cum episcopo Thessalonicensi et quae dicta fuerint uel etiam 
 constituta, harum portitoris uiua insinuatione discetis; quod 
 tamen non oportet praeterire silentio, insinuare non differo:

post multa certamina praefatus episcopus ratione conuictus 
 libellum subscribere uoluit; sed quia episcopi, qui sub eius 
 sunt ordinatione constituti, omnes non aderant, in praesenti 
 hoc conuenit, hoc promisit, ut post dies sanctos uno ex nobis 
 a sede Constantinopolitanae urbis directo congregatis episcopis, 
 qui in eius sunt dioecesi constituti, libellum subscriberent.

 

 
 
 
 quod cum dei adiutorio credimus esse complendum. haec 
 sunt Thessalonicae constituta.

uestns orationibus commendati 
 ad Constantinopolitanam peruenimus ciuitatem secunda 
 feria hebdomadis authenticae. decimo ab urbe praedicta 
 miliario sublimes et magnifici uiri nobis occurrerunt, inter 
 quos sunt magister militum Uitalianus, Pompeius et Iustinianus; 
 secuti sunt et alii senatores multique, < qui > catholicae 
 fidei calore ac desiderio redintegrandae pacis ardebant. quid 
 plura ? cum summis paene omnium gaudiis ingredimur ciuitatem.

alia die, quod est tertia feria, piissimi principis praesentamur 
 aspectibus. cunctus illic aderat senatus, in quo conuentu 
 erant et episcopi quattuor, quos episcopus Constantinopolitanus 
 pro sua persona direxerat. obtulimus beatitudinis uestrae 
 litteras, quas clementissimus princeps cum grandi reuerentia 
 suscepit. dicta sunt, quae ante examinationem causae oportuit 
 intimare; mox causa coepta est.

hortabatur nos clementissimus 
 imperator hoc dicens: \'uidete ciuitatis huius episcopum et 
 inuicem uobis pacifico ordine reddite rationem\'. nos e contra 
 respondimus: \'quid imus ad episcopum certamina facere? 
 domnus noster beatissimus papa Hormisda, qui nos direxit, 
 non nobis praecepit certare. sed prae manibus habemus 
 libellum, quem omnes episcopi uolentes sedi apostolicae 
 reconciliari fecerunt: si praecipit pietas uestra, legatur, et si 
 est in ipso, quod ignoretur aut uerum esse non creditur, 
 dicant et tunc ostendimus nihil extra iudicium ecclesiasticum 
 in eodem libello esse conscriptum, aut si illi possunt docere, 
 quia non conuenit religioni catholicae, tunc nobis incumbit 
 probare*.

relectus est libellus sub conspectu principis et 
 senatus. nos statim subiunximus: \'dicant praesentes quattuor

 
 
 
 episcopi, qui adsunt pro persona Constantinopolitani episcopi, 
 si haec, quae in libello leguntur, gestis ecclesiasticis 
 minime continentur !* responderunt omnia uera esse.

post 
 quae nos subiunximus: (domne imperator, et nobis grandem 
 laborem episcopi abstulerunt et sibi conuenientem rem fecerunt 
 dicere ueritatem). mox clementissimus imperator his, qui 
 aderant, dixit episcopis: \'et si uera sunt, quare non facitis?\' 
 similiter et aliquanti de ordine senatorio dixerunt: (nos laici 
 sumus. dicitis haec uera esse: facite, et nos sequimur\'.

intermissa quarta feria episcopus Constantinopolitanus in 
 palatio consuscepit a nobis libellum et inprimis quasi temptauit 
 epistolam potius facere quam libellum. sed non post 
 multa certamina hoc conuenit, prooemium modicum facere et 
 subiungere mox libellum, quemadmodum uestra beatitudo 
 dictauit. subscriptio ab eodem facta est libello conueniens, 
 similiter et datarium, cuius exemplaria et graece et latine 
 apostolatui uestro direximus.

post factum libellum nomen 
 Acacii de diptychis est deletum, similiter et Flauitae, Eufimi, 
 Macedonii et Timothei, et non solum hoc in ipsa sola ecclesia, 
 in qua episcopus manet, uerum etiam per omnes ecclesias 
 cum grandi diligentia deo adiutore suggerimus fuisse factum. 
 similiter deleta sunt de diptychis Zenonis et Anastasii nomina.

episcopi diuersarum ciuitatum, quanti inuenti sunt, libellum 
 similiter obtulerunt et cum grandi cautela suggerimus 
 custoditum, ne quis nobiscum communicaret episcopus, qui 
 libellum primitus non dedisset. pari modo et omnes archimandritae 
 fecerunt. apud quos archimandritas et certamina 
 nos habuisse suggerimus dicentibus illis: (sufficit, quia archiepiscopus 
 noster fecit; nos factum eius sequimur\'. quid 
 amplius? post multa certamina ipsi quoque ratione conuicti 
 libellos modis omnibus obtulerunt.

post haec omnia in

 
 
 
 ecclesia deo iuuante processimus, sed qualia gaudia facta 
 sint unitatis, quemadmodum deus benedictus sit, quae laudes 
 quoque beato Petro apostolo et uobis relatae sint, ipsius 
 actionis consideratione perspicitis, quod mea lingua non ualet 
 explicare.

nihil est subsecutum secundum nota inimicorum, 
 non seditio, non effusio sanguinis, non tumultus, quod ueluti 
 terrentes inimici antea praedicabant. ipsi quoque ecclesiastici 
 Constantinopolitani admirantes et deo gratias referentes dicunt 
 numquam se meminisse nullis temporibus tantam populi 
 multitudinem communicasse.

his adimpletis etiam clementissimus 
 imperator ad beatitudinem uestram sua scripta subiunxit 
 ordinem rei gestae significans, similiter et uir reuerentissimus 
 Iohannes Constantinopolitanae ciuitatis antistes. noueris etiam 
 et sacra generalia esse <e>dicta atque credimus deo propitio et 
 uestris sanctis orationibus per uniuersas prouincias quantocius 
 destinari. haec Constantinopoli gesta sunt.

est nunc de 
 Antiochena ecclesia tractatus et ideo adhuc laboratur, quia 
 necdum persona congrua est electa. oret ergo beatitudo uestra 
 intentius, ut deus, qui uestris precibus exoratus Constantinopolitanam 
 ecclesiam apostolicae sedi restituit, ipse et dignam 
 personam donet in Antiochia ordinandam et assiduas adunet 
 ecclesias.

rescribe<re> episcopo Constantinopolitano si uidetur 
 beatitudini uestrae, facite mentionem damnationum Seueri et 
 illoram, quos nominastis in epistola illa, quam scripsistis ad 
 secundam Syriam per Iohannem et Sergium monachos. hoc 
 ipsum et ad imperatorem rescribentes si feceritis, uidetur 
 mihi necessarium esse......

HORMISDA IUSTINO AUGUSTO. Lectis clementiae uestrae 
 paginis, quae restitutam fidei concordiam nuntiabant, in 
 diuinae laudis canticum mens totius ecclesiae laeta prorupit, 
 quo canitur: gloria in excelsis deo et in terra pax 
 hominibus bonae uoluntatis!

huius igitur hymni 
 fiducia dignam fidelibus meritis gloriam felicitatemque praesumite. 
 neque enim te ita deo placitum principem ad imperii 
 uerticem humanus tantum consensus euexit: te sibi diuinus 
 fauor ante formauerat tradiditque tibi Orientis imperium, ut 
 eius operum fieres instrumentum, atque ideo, ut hoc in te 
 propheticum dictum iure conueniat, efficitis: constitues 
 eos principes super omnem terram; memores erunt 
 nominis tui in omni progenie et generatione. 
 etenim cum tibi sit Christianam pacem seruare propositum, 
 quis te dubitet a Christo esse delectum?

haec prima sunt 
 uestri fundamina principatus, deum placasse iustitia et asciuisse 
 uobis excellentissimae maiestatis auxilia, dum aduersarios 
 eius uelut proprios comprimitis inimicos. haec nimirum 
 maxima rei publicae fundamenta sunt, hoc solidum inuictumque 
 robur. neque enim humanis ictibus potest esse peruium, quod 
 est diuinae gratiae firmitate uallatum.

testis est huic prophetica 
 scriptura, ait enim: elegi Dauid seruum meum et 
 in oleo sancto unxi eum; manus enim mea auxiliabitur 
 ei et brachium meum confortabit eum. contra 
 autem frustra arma, frustra sibi copias quaerit, quem gratia

 

 
 
 
 superna destituit; etenim ueraciter scriptum est: nisi 
 dominus custodierit ciuitatem, in uano uigilant 
 qui custodiunt eam.

bellabis tu quidem diuino tutus 
 auxilio, excellentissime princeps, et tuae rei publicae iugo 
 ferocissimarum gentium colla submittes, sed nulla uictoria 
 potest < esse) praestantior, quam quod humani hostem generis 
 post quaesita tam longi temporis firmamenta subuertis.

enimuero 
 ceterorum natura proeliorum distincta genus, regionibus 
 terminata, cruore polluta: haec omne genus humanum palma 
 complectitur, hunc omnibus regionibus imputabis triumphum 
 et, quod diuinae proximum pietati est, qui paulo ante ductu 
 diaboli grassabantur, nunc ad propriae salutis effectum sine 
 sanguinis effusione uincuntur.

durabit igitur huius Christianae 
 uictoriae per aeuum triumphus, neque enim poterunt 
 labe temporis aboleri, quae in sempiternae fidei stabilitate 
 fundata sunt; permanebit longe lateque uestrorum fama 
 factorum et, sicut diuinis designatur eloquiis, in omnem 
 terram exiuit sonus eorum et in fines orbis terrae 
 uerba eorum.

et ceteris quidem bellis agros urbes oppida 
 uel, quod postremum est, subiectorum libertatem tueris, quae 
 mor<t>alium usibus comparata simili quondam mortalitate 
 soluenda sunt: in hoc certamine uita ipsa defenditur et 
 quodammodo <de> sempiternae beatitudinis arce pugnatur.

quocirca continuam tanti operis apparatus clementiae uestrae 
 intentionem requirit. facite, ut nullum prorsus receptaculum, 
 ex quo rursus immanissimus hostis emergat, inueniat; cunctis 
 eum nudate praesidiis et, si quid usquam uestigiorum eius 
 reliquum est, id omne clementi remedio repurgate. omne 
 nequitiae germen funditus eruatur, aduersa deo stips ad uiuum

 

 

 

 
 
 
 usque resecetur, ne minus compressa, quod absit, iniquitatis 
 radix uenenata latius iterum uirgulta diffundat.

quorsus 
 haec? quia superest adhuc uobis Alexandrinae atque Antiochenae 
 <et> aliarum ecclesiarum nullo modo neglegenda 
 correctio, in quam si se cura clementiae uestrae demiserit, 
 spes est, quo auctore bona cuncta credimus incipi, eodem 
 celeriter auxiliatore compleri.

commendamus praeterea legatos 
 (ab) apostolica sede directos et apud uestram fidem 
 re<li>gionemque deponimus. quos ita perfectis omnibus pietas 
 uestra dimittat, ut diuinis uestrisque beneficiis ad apostolicam 
 sedem plenam referant de ecclesiarum omnium pace laetitiam.

quae scripta per Paulinum Romanae ecclesiae defensorem, 
 famulum uestrae pietatis, ingerenda transmisimus. Data 
 VII. Id. Iul. Eutharico < cons. >

HORMISDA IOHANNI EPISCOPO CONSTANTINOPOLITANO. Consideranti 
 mihi tuae scripta caritatis, in quibus cum sede beati 
 apostoli Petri unam tibi fidem esse professus es, prophetica 
 libet exclamare licentia: ecce quam bonum et quam 
 iocundum est habitare fratres in unum! neque enim 
 refert, quam longinquis locorum spatiis diuidamur, quando 
 iam deo auctore una fidei cohabitatione coniungimur.

nunc 
 enim misericordia procurante diuina in unius corporis uultum 
 dissipata olim Christi membra conueniunt et ab iniquissimis 
 direpta latronibus annuntiata propheticis uocibus domini nostri 
 redintegratur hereditas et uere in huius petrae fide, id est 
 apostolorum principis firmitate, Orientalis ecclesiae fundamenta

 

 

 
 
 
 solidantur. quae cum facta tuis litteris indicentur, tempestiua 
 exultatione dicendum est: quam speciosi pedes euangelizantium 
 pacem, euangelizantium bona!

gratias 
 igitur excellentissimae trinitati, quae consentientes in Christum 
 ecclesiae ac rei publicae dedit esse rectores! enimuero magna 
 rerum salus est, quotiens in fidei catholicae ueritate sacerdotes 
 ac principes mens una conectit. hoc firmum pacis 
 uinculum est, haec caelitus demissa societas; neque enim fas 
 est, in quo uident concordare praepositos, aliud sentire subiectos.

an dubium est cuncta haec prouidentiam disposuisse 
 unam : primum eum principem esse delectum, qui cum 
 se hominum suscepisse uideret imperium, non se oblitus est 
 deo esse subiectum: dehinc quod talem fraternitatem tuam 
 ecclesiae suae praesulem dedit, quem non esset ambiguum 
 cum sede nostra, id est apostolica, certam mansuramque 
 fidei subiturum esse concordiam? etenim libello a nobis fidei 
 libenter accepto, cum redintegrationis in Christo fueris auidus, 
 numquam in praedestinatione diuina fuisse a nobis cognosceris 
 alienus.

itaque, dilectissime frater, dei nostri sponte currentibus 
 instate beneficiis; sparsi olim gregis plenius membra colligite 
 et custodite collecta. memento nunc clemen<ter> te adsignatae 
 a Christo nauis esse rectorem; fac cogites diabolicae contumaciae 
 spiritus quieti itineris secura turbantes nec te lateant 
 fluctus tempestatis incertae, quos euigili mente prospicias et 
 erecta in deum ratione compescas.

nulla tibi commissi negotii 
 neglegentia clauum dominicae ratis extorqueat; illud unicum

 

 

 
 
 
 recti itineris signum fixis semper optutibus intuere, quo 
 certius et reflantis diaboli turbata contemnas et ad promissi 
 portus tranquilla peruenias. haec est enim Christiani palaestra 
 certaminis: tali Christi militiae sempiternae uitae palma proponitur.

haec tibi rectissime cogitanti non deerit suo militi 
 praesidium ducis, et quanto hostium multiplicantur insidiae, 
 tantum summi gratia rectoris aduersantis uenena misericordiae 
 suae facit esse materiam, sicut sermo apostolicae ueritatis 
 asseruit dicens: ubi abundauit iniquitas, superabundauit 
 gratia; tu tantum diuinis rectissimisque inhaereas 
 institutis ecclesiasticam fouendo concordiam, ut ueluti quodam 
 pacificae uoluntatis signatus indicio illius esse discipulus 
 adproberis, qui ait: pacem meam do uobis, pacem 
 meam relinquo uobis.

hortare etiam quamquam sponte 
 ad recta tendentem filium nostrum clementissimum principem 
 Iustinum Christiano saeculo diuinitus comparatum ea perficere, 
 quae regalibus litteris dignatus est polliceri, ut missis ad eos 
 edictis, quos ab ecclesiae matris uberibus etiam nunc deuius 
 error abducit, diabolicam fraudem et auctoritate religionis et 
 moderata potestate compescat imperii eamque sibi contra 
 communem totius humanitatis hostem maximam ducat esse 
 uictoriam, si supernae auxilio diuinitatis uetusti serpentis 
 uenena compresserit.

de Antiochenae quoque atque Alexandrinae 
 ecclesiarum statu non supersedeas esse sollicitus et clementissimo 
 subinde principi supplicato, ut in his quoque pacem 
 religiosa ordinatione restituat, quatenus bonis coeptis plenae 
 cumulum perfectionis adiungat. frustra enim bonum opus 
 incipitur, si non in totum perfectio subsequatur.

commendamus 
 praeterea legatos a sede apostolica destinatos, quos ita faciat

 

 
 
 
 ad nos tua dilectio remeare, ut nobis plenam referre queant 
 de restituta uniuersis ecclesiis pace laetitiam. Data VII Id. 
 Iul. cons. ss.

HORMISDA GERMANO ET IOHANNI EPISCOPIS FELICI ET DIOSCORO 
 DIACONIS ET BLANDO PRESBVTERO. De his, quae acta caritatis 
 uestrae relatio comprehendit, gratias deo nostro referimus, 
 qui laborem uestrum iuuare dignatus est, et hortamur, ut 
 clementissimo principi et piissimae Augustae coniugi eius 
 officiis imminere competentibus debeatis et agere auxiliante 
 Christo nostro, <ut> uniuersis sub ecclesiastica obseruatione 
 dispositis omnes ecclesiae, quae in qualibet mundi parte 
 sunt positae, ad communionem sedis apostolicae reuocentur.

de Alexandrina uero atque Antiochena ecclesiis elaborate, ut 
 nostrae fidei sub obseruatione rationabili conectantur, quia 
 tantae rei perfectio tam clementissimo principi quam uobis 
 gratiam diuinae propitiationis adquirit. Data (die) quo supra 
 CODS. 〈ss.〉.

HORMISDA IOHANNI EPISCOPO CONSTANTINOPOLITANO ET DIOSCORO 
 DIACONO. Repperimus Thomatem et Nicostratum fratres et 
 coepiscopos nostros Constantinopoli non ita susceptos, sicuti

 

 

 
 
 
 nostra fuere desideria et ipsi semper optabant; non solum 
 enim loca eis debita dicuntur ablata sed a communione quoque 
 eos cognouimus fuisse suspensos.

quod quam acerbe fert 
 animus noster, etiam fraternitatem (dilectionem) tuam credimus 
 aestimare et ideo quantam diligentiam causae uidetis magnitudinem 
 poscere, tantam uos efficaciam debetis sine mora 
 praestare et agere, ne nos magis apud quos fuerunt uideamur 
 esse contempti, cum illis contra quam desiderium commune 
 habuit sollicitudinis molestia fuerit indecenter iniecta in tantum, 
 ut nec de facultatibus eorum, quae eis dicuntur inuasae, a 
 fratre et coepiscopo nostro Iohanne dicatur aliquid ordinatum 
 nec litteras nostras, quas per eos misimus, fuisse susceptas.

de quibus omnibus ita uos agere desideramus instanter, ut 
 ad nos caritas uestra de effectu huius causae ualeat sub 
 celeritate rescribere. Data <die> quo supra cons. ss.

HORMISDA THOMAE ET NICOSTRATO EPISCOPIS. Animum nostrum 
 pro negotio uestro otiosum aut desidem non putetis, nam 
 non aliter de uestra fatigatione quam de propria cogitamus.

Mena siquidem ecclesiae nostrae notario insinuante cognouimus 
 cari<ta>tem uestram adhuc obseruationum molestias sustinere 
 et ideo, ut istis aduersitatibus deus omnipotens dignetur 
 praestare remedium, tam ad Iohannem fratrem et coepiscopum 
 nostrum scripta direximus quam filio nostro Dioscoro diacono

 

 
 
 
 per litteras nostras iniunximus, ut domno et filio nostro Iustino 
 principi necessitatem et causam uestrae dilectionis insinuet 
 et instanter agat, quatenus desideriis uestris dominus noster 
 congruum praestare dignetur effectum.

cum quo Dioscoro 
 diacono debet loqui uestra fraternitas, quia necesse est, ut 
 intentioni uestrae uel intuitu catholicae communi( oni)8 uel 
 consideratione nostrae adhortationis studeat. Data <die> quo 
 supra cons. ss.

HORMISDA DIOSCORO DIACONO . De laboris tui, quem cum 
 dei omnipotentis iuuamine suscepisti, pro ea parte, quae acta 
 est, gratulamur effectu et indicamus ut, quemadmodum reuocandi 
 sint hi, qui exscripto constituta Chalcedonensis concilii 
 damnauerunt, debeas cogitare, ne forsitan tales non scismatici 
 sed magis haeretici uideantur an certe una sit causa tam 
 eorum qui sermonibus, quam eorum qui conuincuntur scripto 
 damnasse, quia per hanc distantiam filius noster uir illustris 
 Albinus religiosus uidetur facere quaestionem. et cogita, 
 utrum et scribentes contra Chalcedonense concilium per illum 
 generalem libellum tantum suscipi debeant an certe aliquid 
 amplius adicere.

de Alexandrina et Antiochena ecclesiis 
 solatio dei nostri adiutus enitere, ut omnibus recte dispositis 
 communioni catholicae socientur.

Thomae quoque et Nicostrati 
 fratrum et coepiscoporum nostrorum obseruatio nos 
 longa contristat et miramur, cur apud catholicum principem

 

 
 
 
 rectae fidei laborare uidentur episcopi. quorum desideria tua 
 debebit caritas subleuare agendo, quatenus optata consequentium 
 maeror conuerti possit in gaudium.

Iohannes Nicopolitanus 
 episcopus per Ammonium diaconum nobis scripsit, 
 quod ei aliqui maliuoli apud principem nitantur generare 
 calumniam: quem dilectioni tuae commendamus hortantes, 
 ut elabores, ne eius quieti inimicorum possit nocere subreptio.

quem Ammonium diaconum ad nos uenientem in sedis apostolicae 
 noluimus communione suscipere tamdiu, donec habito 
 cum Sergio diacono tractatu quid ordinari debuerit quaereremus, 
 et hoc deliberatio nostra supra dicto diacono probabilis inuenit, 
 ut per testimonium libelli communioni catholicae iungeretur: 
 quem libellum sollemniter oblatum et nostrae offerentem 
 communioni significamus adiunctum. Data.

HORMISDA POMPEIO. Ita deuotionis nostrae animum gaudio 
 concordiae fatemur impletum, ut nulla credamus uerba sufficere, 
 quibus fidei uestrae puritatem ualeamus explere. magna profecto 
 memoria felicitatis transibitis ad posteros, quia uos in 
 facienda pace sollicitudine certum est fuisse constrictos. habetis 
 apud diuinitatem meritum, cuius religioni persoluitis affectum. 
 operati quidem estis generalitatis desideria sed et uestra 
 pariter completa sunt uota, et cum animae uestrae paraueritis 
 praemium, uniuersitas sibi beneficium gaudet impensum.

quapropter de bita u o s honorificentia salutantes hortamur et 
 petimus, ut uiuacitate, qua quietis ecclesiasticae coepistis initium, 
 procuretis effectum et, quocumque contentionis alicuius 
 uideritis remansisse uestigia, curetis modis omnibus insequenda. 
 adeste ecclesiarum dei plenissimae tranquillitati, 
 insistite labori quem fidei uestrae munere domino curastis 
 offerre. facitis enim, ut maiore a uobis fiducia exigamus plenitudinem, 
 quos gratulamur desideratae diutissime adunationis 
 initia uotiua fundasse. Data die quo <supra> cons. ss.

HORMISDA DIOSCORO DIACONO. De laboris tui quidem, quem 
 dei omnipotentis iuuamine suscepisti, pro ea parte, quae acta 
 est, gratulamur effectu indicantes omnibus Italiae populis, 
 quae auctore deo per te acta sunt, placuisse et gratias deo 
 nostro sine cessatione persoluimus, qui te fecit agnoscere, 
 quia non pro odio sed pro causae magis fueris amplitudine 
 destinatus.

unde quoniam supplicem et puram cogitationem 
 nostram per te misericordia diuinae propitiationis adiuuit, 
 necesse est, ut de industriae uel fatigationis tuae praemio 
 et uicissitudine cogitemus. nam sequenti tempore scribere 
 domno et filio nostro imperatori disponimus, ut te Alexandrinum 
 episcopum debeat ordinare. iustum est enim, ut ea 
 doctrina uel moderatione tua corrigatur ecclesia, in qua praecipue 
 ab istis aetatis tuae principiis militasti.

nam displicuit nobis, 
 quod caritatem tuam clementissimus imperator Antiochenae

 

 
 
 
 praeponere nitebatur ecclesiae; melius enim in solo patriae 
 tanti accipis sacerdotii dignitatem, ut Aegyptios populos 
 doceas quam inter Syros nouos et incognitos homines in alia 
 orbis parte progenitus errare uidearis.

Thomae quoque et 
 Nicostrati fratrum et coepiscoporum nostrorum obseruatio 
 longa nos contristat et miramur, cur apud catholicum principem 
 rectae fidei laborare uideantur episcopi. quorum desideria tua 
 debebit caritas subleuare agendo, quatenus optata consequentium 
 maeror conuerti possit in gaudium.

Iohannes Nicopolitanus 
 episcopus per Ammonium diaconum nobis scripsit, 
 quod ei aliqui maliuoli apud principem nitantur generare 
 calumniam: quem dilectioni tuae commendamus hortantes, ut 
 elabores, ne eius quieti inimicorum possit nocere subreptio.

quem Ammonium diaconum ad nos uenientem in sedis apostolicae 
 noluimus communione suscipere tamdiu, donec habito 
 cum Sergio diacono tractatu quid ordinari debuerit quaereremus, 
 et hoc deliberatio nostra supra dicto diacono probabilis 
 inuenit, ut per testimonium libelli communioni catholicae iungeretur: 
 quo libello sollemniter oblato nostrae offerentem communioni 
 significamus adiunctum.

Paulinum ecclesiae Romanae 
 defensorem commendamus et hortamur, ut nihil indispositum 
 pro festinatione uestri reditus relinquatis, quia melius cuncta 
 sub prolixitate temporis cum dei nostri iuuamine disponuntur 
 et gratius est, < si > sub mora omnium ecclesiarum ordinetur 
 status quam cum per festinationem aliquid imperfectum remaneat, 
 unde iterum et labor nobis generetur et nostris afferatur 
 ordinationibus difficultas. Data die <quo> supra cons. ss.

HORMISDA IUSTINIANO ILLUSTRI. Benedicimus ineffabile diuinitatis 
 auxilium, quia de ecclesiarum pace uniuersitatis desiderium 
 sub tranquillitate agnouimus fuisse completum. quod 
 quidem non praeter opinionem nostram contigit fieri, quia 
 religiosissimi Augusti praesumpti genere spem semper gessimus 
 de quiete et credidimus faciendum sub principe Christiano, 
 <quod> de adunatione erat in uoto.

quare habebit gloriosus 
 imperator de hac causa triumphorum titulos, non quibus se 
 obliuio mortalitatis interserat, sed quos diuinitatis gratia sub 
 perpetuitate confirmat, et uobis quoque caelestis remunerationis 
 non deerit praemium, qui adiuuistis boni principis institutum 
 atque obsequio conuenienti desiderio horrorem segregationis 
 fecistis excludi. benedictus dominus deus noster, 
 qui uisitauit et fecit redemptionem plebis suae!

superest nunc ut, quia uobis huiusmodi officium certum est 
 prouidentia diuinitatis iniunctum, adcingatis, ut ait, lumbos 
 et pacificae adhortationis uiribus persequamini, a quibus pacem 
 non uidetis agnosci, maxime quia gloriae uestrae detrahitur, 
 si quid in hac causa fuerit minus impletum. circuminspicite 
 omnia fide qua uiuitis et diligentia qua uigetis 
 occurrite omnibus incursibus, quibus religionis Christianae 
 reuerentiam uidetis esse uexatam, ut instantiae uestrae boni 
 possimus cum exultatione dicere: reminiscentur et

 

 
 
 
 conuertentur ad dominum omnes fines terrae.

quae 
 cum ita sint, uos qui ecclesiae catholicae tranquillitatis fecistis 
 initium, procurare decet effectum: non deerit saluatoris nostri 
 fauor in perfectione, qui uobis hoc opus inspirauit incipere. 
 Data die quo (supra) cons. ss.

HORMISDA * * * Cum necesse fuerit scripta domno filio nostro 
 clementissimo principi destinari, amplitudinem uestram silentio 
 praeterire nequiuimus et ideo salutationis honorificentiam 
 praeloquentes eos, qui in rem destinati sunt, commendamus, 
 postulantes, ut domino nostro auctore sub uestra dispositione 
 celeriter ad destinata perueuiant, ut sacratissimus et religiosissimus 
 imperator meritorum suorum gloriam possit sine 
 dilatione cognoscere.

HORMISDA GRATO u. s. Contristauit nos amplitudinis uestrae 
 silentium, quia inter quaslibet occupationes nostri esse non 
 debuistis immemores, et ideo, ne quod uobis reprehendimus, 
 incurrere uideamur, necesse fuit operam stili praesentis adsumere, 
 per quam nobilitatem tuam bo< no )rifice salutamus 
 postulantes, ut sollicitudinem nostram de bono uestrae prosperitatis 
 non desinatis efficere certiorem, quia incolomitatis 
 uestrae bona quibuslibet indiciis deo nostro cupimus propitiante 
 cognoscere.

HORMISDA IULIANAE ANICIAE. Litteris amplitudinis uestrae 
 perceptis gratias deo nostro de catholicae fidei redintegratione 
 persoluimus optantes, ut ipse uestris sensibus pro religione 
 sua, quod concessit, longa aetate conseruare dignetur studium, 
 ut sicut personam uestram imperialis sanguinis uena nobilitat, 
 ita conscientia bonorum meritorum luce praefulgeat.

unde 
 salutantes cultu atque honorificentia competenti poscimus, ut 
 in eo, quo coepistis, permanere proposito debeatis et dare 
 operam, ut ad effectum conatus tantae causae perueniat, ne 
 aliquod in posterum semen huius mali remaneat, unde posthac 
 sub qualibet occasione inimicus quilibet fidei reuirescat.

HORMISDA ANASTASIAE. Postquam deus noster ecclesiae 
 suae membra in pacem pristinam redeuntis solidauit, diu uos 
 desiderasse testamini, quod prouenisse gaudentes et nos 
 quidem indesinenter diuinam clementiam deprecamur ut, sicut 
 has regni primitias gratanter accepit, ita fidem boni principis 
 omni semper adiuuet prosperitatis effectu et tam ipsum quam 
 uos omnes in sacrosancto religionis amore custodiat, ut, 
 quorum fides errorem pessimae dissensionis abiecit, et uita 
 in terris floreat et aeternae salutis remuneratio subsequatur.

nunc igitur uos quoque uota nobiscum coniungite et omnibus 
 a deo uiribus implorate, ut huius correctionis exemplum

 

 
 
 
 omnes sequantur ecclesiae, ut nihil sibi diabolus remansisse 
 gaudeat, quem in totum paene iam nostra concordia gratulatur 
 exclusum.

IUSTINUS AUGUSTUS HORMISDAE PAPAE. Quanto flagramus 
 studio pro colligendis concordia sacratissimis ecclesiis iamdudum 
 planum fecisse dinoscimur, qui et ab ineunte nostro 
 imperio sanctitudinem uestram admonendam duximus, quo 
 certos dirigeret, ut interuentu eorum remedium aliquod his 
 rebus inueniri possit, et, antequam aduenerint qui destinati 
 sunt, cuncta praeparauimus, quo facilius transigerentur, quae 
 per hanc florentissimam urbem disponenda fuerant.

uerum 
 quoniam preces nostro numi<ni>porrectae sunt ex diuersis Eois 
 prouinciis certa quaedam disserentibus pro fide catholica 
 secretaque suae mentis declarantibus, quae apud se pro 
 indiuidua trinitate constituta testantur quaeque firmiter sese 
 retenturos ostendunt, hisque relectis Dioscorus aliqua asseruit 
 non conuenienti ordine inserta fuisse: merito duximus aperienda 
 uobis ea, quae sumus edocti.

non multo itaque post a nobis 
 quidam destinabitur ad certiorem faciendam beatitudinem 
 tuam super omnibus et insinuandas uobis supplicationes, 
 quae nobis oblatae sunt, et responsum pietatis uestrae referendum, 
 quo possint resecari tandem dubitationes incongruae. securi 
 igitur de nostro consilio sollicitis orationibus placare nobis

 

 
 
 ++ 
 diuinitatem summam dignemini. Data XIIII. Kal. Febr. 
 Constantinopoli Uitaliano et Rusticio conss.

DOMINO PER OMNIA AMABILI DEO SANCTISSIMOQVE FRATRI 
 COMMINISTRATORI HORMISDAE IOHANNES IN DOMINO SALUTEM. 
 Quemadmodum puro corde et caritate spiritali apud nosmet 
 ipsos habemus te, frater karissime, et quemadmodum te per 
 omnia ducimus uenerandum, ex operibus his satisfactum esse 
 uestrae reuerentiae iudicamus dominicae obsequentes uoci 
 manifeste clamanti: quae uultis ut faciant uobis 
 homines, sic et uos facite eis, et apostolicam doctrinam 
 amplectentesdocentemnos:inuicem honore praeuenientes.

haec operibus ostendere festinamus uinculum insolubile spiritali 
 caritate adunationem sanctarum ecclesiarum continentes, quo 
 nec contrariorum spirituum ictibus nec fluctuationibus malorum 
 principis uel ueritatis inimici titubare possimus auxiliante 
 nobis sancta et consubstantiali trinitate intercessione gloriosae 
 et uere dei genitricis Mariae.

per quae praecipue, domine 
 nobis atque sanctissime, immobilem permanere oremus 
 nostrarum uestrarumque ecclesiarum statum, nihilominus 
 et inseparabilem custodiri fidei unitionem; potens est enim 
 deus uictoriae palmam sperantibus in eum sine certamine

 

 
 
 
 condonare.

instantis autem dominicae passionis numerum, 
 qui uestris continetur litteris, ex repositis apud nos diei 
 paschalis annalibus recte habere significamus et ante quidem 
 scientes et nunc scrupulosius requirentes: sine dubitatione 
 mundi festiuitatem incolumes uos celebrare XIII. Kalendarum 
 Maiarum die optamus, qui est proprie nonus decimus dies 
 futuri mensis Aprilis.

orate igitur et circa nostram memoriam 
 nullam obliuionem uester animus, sanctissime. habere dignetur. 
 omnem, quae cum uestra est sanctitate, in Christo fraternitatem 
 ego quoque et mei plurimum salutamus. ET ALIA MANU: 
 Incolomes in domino orate pro nobis, amabilis deo et sanctissime 
 frater. Data Constantinopoli XIIII. Kal. Febr. Uitaliano et 
 Rusticio uu. cc. conss.

DOMINO MEO PER OMNIA AMABILI DEO SANCTISSIMOQVE FRATRI 
 ET COMMINISTRATORI HORMISDAE IOHANNES IN DOMINO SALUTEM. 
 Quantam alacritatem aut quale desiderium piissimus et 
 Christianissimus imperator circa perfectam unitionem uniuersarum 
 ecclesiarum habeat, non uoluntate tantum sed operibus 
 ipsis habitantibus in hac regia urbe uel ante quam ad regnum

 

 
 
 
 a deo sibi datum perueniret ostendit, sanctitati autem uestrae 
 ex correctis ab initio regni eius et usque nunc laboribus 
 maxime manifestauit, per quos omnia catholicae ecclesiae 
 membra in unum domini et saluatoris nostri Iesu Christi 
 corpus cum prompto nititur animo coniungere.

et quid opus 
 est uerbis uti prolixis, quia rebus ipsis, quamquam nos ueri 
 testes existere ualeamus, habet tamen et uestra sanctitas 
 experimentum, quod et per se ipsa cognouit? confirmat quidem 
 haec, quod et nunc additur.

nam quidam, qui sub potentissima 
 eius manu sunt, religiosissimorum sacerdotum ex Orientalium 
 partium regionibus preces porrexerunt docentes de his, quae 
 noluerunt. nec hoc latere uestram uolens sanctitatem bene 
 deliberauit ut, quod iam factum est, in praesenti denuntiaret 
 uestrae sanctitati paulo post de eo his manifestius significare, 
 ut communi consilio praecedente omnium domino et saluatore 
 nostro Iesu Christo ea, quae ad utilitatem communem conueniunt 
 et undique sunt inreprehensibilia, catholicae fidei 
 correctionibus clarescant.

oportune igitur existimantes fraternis 
 litteris uestram sanctitatem et carissimis alloquiis rogamus, 
 ut maius et instantius pro piissimo principe nostro omnium 
 dominum deum orare dignemini. omnem in Christo fraternitatem, 
 quae cum uestra est sanctitate, ego quoque et qui 
 mei plurimum salutamus. ET ALIA MANU: Incolomis in domino 
 ora pro nobis, amabilis deo et sanctissime frater.

DOMINO MEO PER OMNIA AMABILI DEO SANCTISSIMOQVE FRATRI 
 ET COMMINISTRATORI HORMISDAE IOHANNES IN DOMINO SALUTE. 
 Paulinus uir honestus defensor, qui uestram retulit epistolam 
 uestraeque sanctitatis uirtutes in se ostendens cum gaudio 
 nobiscum conuersatus, suam solli< ci >tudinem communibus 
 consiliis actibusque contulit. sed quoniam ad uos festinantem 
 non oportebat eum prolixiore tempore remorari, ideoque reciprocis 
 alloquentes uestram sanctitatem protegi praefatum 
 uirum et uestri dignum amoris fidelem seruum subsistentem 
 commendamus.

erit autem de his, quae a nobis gesta sunt 
 pro uestro animo, et circa sanctas ecclesias sollicitudine, 
 quam gerimus uigilanter, uobis dignus fidei enarrator. nam 
 nos orationibus uestrae sanctitatis et naturalem bonitatem 
 huius rei respicientes uigilantissimum habemus studium et 
 deo cooperante in plurimis uerbum gratiae discurrens sine 
 aliqua obsistentia ad effectum nostram ducit intentionem.

sed 
 quia difficultates aliquae accesserunt. gubernatione utique et 
 miti dispositione ea, quae hinc mouentur, oportet competenter 
 exponi, sicut et uestra cognoscit super omnia sanctitas, et, 
 quemadmodum opoitet eos, qui greges dei pascere sortiti 
 sunt, uniuersa ad gloriam dei et agere et moliri spem salutis

 
 
 
 in eum habentes et sicut scriptum est: diligentibus 
 deum omnia cooperantur in bonum. ea enim, quae 
 uobis placeant, sicut dictum est, sentire quoque et agere 
 nitimur, sanctissime.

omnem in Christo fraternitatem, quae 
 cum uestra est sanctitate, ego quoque et mei plurimum 
 salutamus.-

Reuerenda uestri apostolatus alloquia per filios uestros 
 Leonem atque Eulogium desiderabili hilaritate suscepimus. 
 quorum prius praeceptum, cur quae Thessalonicae contigerunt 
 non insinuauimus, arguebat. sed longe ante eius aduentum 
 occasione comparata curauimus significare, quaecumque uel 
 rumore uenientium uel eorum, qui pertulerunt, scriptis 
 (quorum exemplaria subter adiunximus) uel piissimi principis 
 narratione comperimus.

secuta est umdictae promissio, adeo 
 ut Dorotheus Thessalonicensis episcopus ad Heracliam deduceretur 
 ciuitatem, donec causa terminum reperiret.

inter haec 
 secundum ea, quae praecepistis, auctoritatem apostolatus 
 uestri principi insinuare curauimus, ut ad percipiendam 
 doctrinam catholicae puritatis Romam praefatus Dorotheus 
 una cum Aristide mitteretur. qui respondit causam non esse, 
 pro qua Romam dirigerentur audiendi, ubi sine accusatorum 
 controuersia sese possent liberius excusare. sed repente, dum 
 haec geruntur, ab Heracliensi, quantum agnouimus, in qua

 

 

 

 
 
 
 tenebatur, dimissus est ciuitate: quam ob causam uel qua 
 ratione aut conditione uel quibus agentibus, ignoramus.

de 
 paschali die uestra beatitudo cognoscat concordare Orientalium 
 cum apostolica sede sententiam, ut XIII. Kal. Maiarum die 
 festiuitas celebranda speretur, sicut Iohannis quoque Constantinopolitani 
 antistitis relatione clarebit.

superest, ut orationis 
 beatitudinis uestrae adminiculo celeriter, sicut cupimus, 
 uestris mereamur praesentari uestigiis.

Si pro peccatis nostris isti, qui hinc adducti sunt, episcopi 
 Constantinopolim fuerint ingressi, non dicamus, quod imperatorem 
 uisuri sunt modis omnibus et suis locis restituentur 
 (tantas enim pecunias secum detulerunt, ut non homines sed 
 possint angelos excaecare) — si ergo, quod absit, ingressi 
 fuerint, tanta falsa per nostram absentiam dicturi sunt, quanta 
 potest diabolus inuenire. nam si hinc in conspectu nostro 
 plura temptauerunt et domino nobiscum stante confusi sunt, 
 quanta facient per absentiam nostri?

ut ergo eorum possit 
 dissipari malignitas, iubete nobis praesentibus, si ad audientiam 
 pro peccatis uentum fuerit, ut constet apud omnes nos immerite 
 mortuos esse et illos patrocinio pecuniae laborare; nos 
 enim eos in omnibus in conspectu senatus conuincere possumus, 
 quod haeretici perfecti sint. tunc demum eorum potest 
 monstrari fallacia.

item dicendum: si haeretici non sunt, 
 quomodo ante duas hebdomadas, quam nos uenissemus,

 
 
 
 statuerunt omnes in unum episcopi, ne quis missas foras ciuitate 
 teneret sed hinc omnes, ut et multitudo esset seditioni futurae 
 congregata et doceri possit secundum errores eorum? qui 
 postquam senserunt nos uenire, publice praedicauerunt festinandum 
 esse cum paruulis, ne persecutione ueniente pagani 
 morerentur infantes, et tunc uelut <ad> alterum pascha tantos 
 . baptizauerunt, ut consuetam festiuitatem superarent.

item 
 dicendum: si haeretici non sunt, quomodo tanta sacramenta 
 confecerunt, ut canistra plena omnibus erogarent, ne imminente, 
 sicut dicebant, persecutione communicare non possint? item: 
 si haeretici non sunt, posteaquam accusati sunt gestis a Candido 
 u. s. uicario magistri militum praetorianorum in iudicio praefectorum 
 et sibi maturum periculum cognoscerent adfuturum, 
 quare denuo tamquam damnandi, uelut subuenire iterum 
 paruulis cupientes, tanta rursum et confutati exercuerunt 
 baptismata, ut uere cunctis se haereticos ostendissent? ad 
 quam rem satis et magnifica potestas praefectorum grauissime 
 indignata est.

item: si haeretici non sunt, quomodo, cum in 
 baptisterio absconsi essemus, consilio inter se habito per 
 noctem uelut de periculo liberare nos uolentes in naue mittere 
 uoluerunt, ut hac occasione mari praecipites darent, cumque 
 nos respondissemus per Demetrium et Andream diacones 
 \'omnes nos apud uos esse cognoscunt: quomodo per noctem 
 nauigare possumus? sed si uere pro nostra salute consuletis, 
 crastina die secrete quinque uel sex senatores, qui periculum 
 substantiae uel salutis suae metuunt, una cum magistri militum 
 uicario Candido comite iubeatur aduocare: cognoscant et ipsi, 
 ubi transferimur, et facimus quod iubent; sin autem soli 
 secretim, hoc non facimus\\ tunc illi non inuenientes effectum

 
 
 
 ad horam tacuerunt et alia die iterum seditionem populi commouerunt, 
 unde uix deo uolente euasimus?

DOMINO SANCTO MERITIS BEATISSIMO ET APOSTOLICO DOMNO 
 PATRI PAPAE HORMISDAE IUSTINIANUS. Propitia diuinitate, quae 
 semper ecclesiam catholicam per incrementa fidei instituit, 
 unitas sanctarum ecclesiarum pro doctrina et auctoritate 
 apostolatus uestri prouenit.

sed quoniam comperimus quosdam 
 nomine monachos, quibus magis discordia studio est quam 
 caritas et pax dei, cupientes quaedam perturbare ad angelum 
 uestrum hinc descendentes iter arripuisse: quos beatitudo 
 uestra praesentibus scriptis causam liuoris eorum cognoscens 
 ita, ut merentur, suscipere et a se longe pellere dignetur, 
 quoniam uaniloquia ipsorum festinantium nouitates introducere 
 in ecclesia, quod neque quattuor synodi uenerabiles neque 
 sancti papae Leonis epistolae continere noscuntur, in omni 
 loco turbas excitare uidentur:

quam etiam ob rem et a uiris 
 reuerentissimis episcopis et diaconibus directis ab apostulatu 
 uestro * * ad nos angelus uester destinare dignetur et ipsos 
 digna correctione perculsos, ut superius dictum est, pellere 
 iubeat. ergo hoc petimus, ut, sicut supra dictum est, ipsas 
 huiusmodi litteras per eundem portitorem ad nos dirigere 
 magnopere praecipiat. sunt autem nomina eorum Achilles,

 

 
 
 
 Iohannes, Leontius et Mauritius.

haec nostra est maxima 
 sollicitudinis causa, ne unitas, quam uester labor oratioque 
 perfecit, per inquietos homines dissipetur, sperantes in deo, 
 quia, si quid est quod adhuc a totius orbis pace dissentiat, 
 hoc quoque orationibus uestris apostolicae sedis comunioni 
 societur.

praesumentes autem de beatitudinis uestrae beniuolentia 
 paternam dilectionem nimium petimus, quatenus 
 reliquiis sanctorum apostolorum tam nos quam basilicam eorum 
 hic in domo nostra sub nomine praedictorum uenerabilium 
 constructam illustrare et illuminare large dignemini, cognoscentes, 
 quod nullum nobis maius nec munus nec beneficium 
 praestare potestis, domine beatissime pater, quam si hanc 
 nostram petitionem adimpleueritis.

subito autem iter arripiente 
 praedicto agente in rebus etiam duo pallios holosericos ad 
 ornamentum altaris sanctorum apostolorum direximus, quos 
 suscipientes efficacissimis precibus uestris nostri iubete iugiter 
 memoriam facere.

Ut plenissima fidei perfectio doctrina beatitudinis uestrae 
 nobis proueniat, iterum Eulogium uirum strenuum agentem 
 in rebus iuxta alias causas etiam hacpropter direximus, per 
 quem ualde petimus, ut per omnia responso apostolatus uestri 
 circuminspecto et cautissimo in confessione catholicae fidei 
 confirmetur.

post semel enim diuina misericordia donatam 
 catholicae ecclesiae unitatem quidam asserunt Christum filium

 

 
 
 
 dei dominum nostrum pro nostia salute carne crucifixum 
 unum de trinitate debere praedicari. quod si suscipiendum 
 sit, paterna prouisione reuerentia uestra cautissimo suo 
 rescripto quid sequi quidue super hoc euitare debeamus nos 
 certiorare dignetur; quoniam uerba uidentur facere dissensionem: 
 nam sensus inter catholicos omnes unus esse probatur.

imponite igitur uobis semel susceptum laborem, sancte ac 
 uenerabilis pater, etiam in hoc decessores uestros sequentes, 
 quorum memoriam et amplectimini et consortio pontificatus 
 ornatis, et de hac intentione liberos nos properate reddere 
 et securos. hoc enim credimus esse catholicum, quod uestro 
 religioso responso nobis fuerit intimatum.

quia uero dictum 
 est Scythicos monachos hac ratione ad sedem uestram accessisse, 
 pro traditione patrum et ordine regularum praebito eis 
 responso nihil formidantes ad nos cum litteris uestris iubete 
 remittere; quarum etiam exemplaria consignata praedicto uiro 
 strenuo Eulogio dari praecipite. haec enim omnia ideo petimus 
 uos disponere cautius, ut ne locus mendacio uel insidiis 
 detur, quoniam summo cum desiderio fidem catholicam amplectentes 
 uestra doctrina unitatem uniuerso orbi petimus condonari.

HORMISDA IUSTINIANO ILLUSTRI. Eulogio U. C. filio nostro 
 deferente litteras celsitudinis uestrae suscepimus eoque remeante 
 debitum persoluentes salutationis officium significamus 
 Scyth(ic>os monachos allegasse plurima, quae nos relinquere 
 indiscussa non possumus; sed legatorum nostrorum deo iuuante 
 sustinemus aduentum.

pro qua re eos in urbe credimus 
 retinendos, a qua nec ipsi ordinatione dissentiunt. amplitudinem 
 tamen uestram retinere confidimus, quod de ipsis nobis

 

 
 
 
 praeterito tempore litteris destinatis scripserit. in quorum 
 allegationibus, cum legatis remeantibus competenter fuerimus 
 instructi, si quid reprehensione dignum cognitio nostra repper< 
 er)it, necesse est, ut circa eos teneamus ecclesiasticam disciplinam.

Uictorem praeterea, qui diaconis habere perhibetur 
 officium, cuius fidem hi ipsi monachi uehementer accusant, 
 uel alios, qui peruersas forsitan obiciunt quaestiones, ordinatione 
 domni filii nostri clementissimi imperatoris ad urbem 
 nobis suggerentibus dirigantur, ut uniuersas allegationes, de 
 quibus contendunt, nos possimus agnoscere.

HORMISDA IUSTINIANO ILLUSTRI. Ita magnificentiae uestrae 
 animum uigere nouimus religionis affectu, ut beneficium a 
 nobis in perfectione pacis ecclesiae uelitis magis exigi quam 
 rogari, iudicantes meritis excellentiae uestrae proficere, quod 
 nos generalitatis desiderio contingit offerre. unde et nos 
 a uobis praesumpte quaerimus tamquam.

debitum, quod 
 meritis uestris nouimus esse profuturum, et ideo, domine 
 fili, sub omni caritate salutantes speramus, ut immineatis 
 operi, quod domino adiuuante fundastis, memores diuini 
 testimonii: qui perseuerauerit in fine, saluus erit.

praeterea monachos, quos uenisse Romam significastis litteris 
 uestris, ad propria mox uoluimus reuerti; sed quia 
 sub testificatione potentiae diuinae dicebant per insidias in 
 itinere paratas uitae sese sustinere posse discrimen, nolentes 
 redire Constantinopolim passi non sumus uiolenter expelli.

 

 

 
 
 
 quapropter necesse habebimus uenientibus legatis nostris 
 inquirere, qua re uera faciente causa inter eos fuerit commota 
 discordia.

beatissimorum uero apostolorum Petri et Pauli 
 sanctuaria, sicut religiosissimo quaesistis affectu, per harum 
 portitorem sub omni ueneratione transmisimus, optantes. orationibus 
 eorum mentis uestrae oblatio et desideria gratiae sint 
 diuinitatis accepta.

petimus quoque, ut tam de his, quae 
 geruntur pro concordia, quam de incolomitatis uestrae bono 
 nuntietis sollicitudini nostrae gaudium currente pagina litterarum. 
 Data IIII. Nonas Septb. Eutharico cons.

Quicquid est cautius, quicquid firmius. ut pro sancta fide 
 et concordia sacrarum ecclesiarum geratur, optamus. unde ad 
 beatitudinem uestram et frater noster gloriosissimus Uitalianus 
 per Paulinum u. s. defensorem uestrae ecclesiae rescripsit et 
 nos per eundem significare curauimus illa debere beatitudinem 
 uestram perficere, quae pacem et concordiam sanctis concedant 
 ecclesiis.

subinde tamen, qui certius responsum ad sanctitatem 
 uestram referat, cum litteris piissimi nostri imperatoris 
 destinauimus; nam quanta quaestio in partibus nostris orta 
 est, potest etiam antefatus uir religiosus defensor sanctitatem 
 uestram instruere.

unde petimus ut, si est possibile, celerrimo 
 dato responso et satisfactis religiosis monachis Iohannem et 
 Leontium ad nos remittatis. nisi enim precibus et diligentia 
 uestra ista quaestio soluta fuerit, ueremur, ne non possit pax 
 sanctarum ecclesiarum prouenire.

ergo cognoscentes, quia et

 

 
 
 
 merces et periculum istius rei uobis seruatur, diligenter 
 tractate et firmissimum responsum per antefatos religiosos 
 monachos, si est possibile, antequam legatus noster ad beatitudinem 
 uestram perueniat, nobis remittite; in hoc enim solo 
 omnis pendet intentio.

IUSTINUS AUGUSTUS HORMISDAE PAPAE. NOSTROS PER LEGATOS 
 ID EST GERMANUM IOHANNEM EPISCOPOS FELICEM DIOSCORUM DIACONOS ET BLANDUM PRESBVTERUM. Summa quidem habenda 
 nobis est gratia, quod alacrem operam non dubitatis impendere 
 ad colligendas adunandasque uenerabiles ecclesias, uerum in 
 ea praelucet maxime perfecta sollertia, quod homines adoptatis, 
 qui uoto beniuolo tuae sanctitudinis sincero ac integro possint 
 animo deseruire.

Germanus siquidem reuerentissimus episcopus 
 nec non Felix et Dioscorus et Blandus uiri religiosissimi 
 tanta semet praebuerunt adtentos industria ac in tanta 
 sapientia uersati sunt, ut, quantum ad officium eorum 
 pertinet, transactis in plenum et elaboratis omnibus nihil 
 altercationis superesset ulterius.

sed cum ea conditione sit 
 mortalis fragilitas, ut remissius circa se agi desideret et 
 interrogationibus suis planum praeberi responsum, maxime 
 cum aliqua causa in immensam hominum multitudinem fuerit 
 deuoluta, factum est, ut in hac quidem urbe florentissima, 
 quicquid ordinatum est de causa religionis deque unitate

 

 
 
 
 celebranda cum apostolica sede sub temporibus Iohannis 
 religiosissimae memoriae, cum in sacerdotio regiae huius esset 
 urbis, id fauente deo seruetur immobile, quin et in aliis 
 compluribus ciuitatibus probata sit uestra ordinatio atque 
 suscepta, ceterae uero clementiore quodam indigeant moderamine 
 in nominibus antistitum, non eorum qui specialiter enumerati 
 sunt in epistola, quam sanctitudo tua nobis destinasse noscitur, 
 sed aliorum quorum memoriam maxim〈e e)ae ciuitates diligunt, 
 in quibus floruisse noscuntur superstites.

quam ob rem legatis 
 quidem tuae sanctitudinis nulla fuit licentia mandati tenorem 
 egrediendi, cum quo directi sunt; omnis autem finis negotii 
 uestro iam tantum pendet arbitrio, ut solus pacem concludere 
 debeat, qui prima rei commouit exordia.

sed ea quidem nec 
 non quaedam commemorabuntur apertius per legatum nostrum, 
 qui paulo post destinabitur; in praesenti uero redeuntibus 
 uiris religiosissimis tam appellandam uestram reuerentiam 
 credidimus quam commonendam, ut suis orationibus pro 
 nostro utatur imperio proque incolomi statu rei publicae. 
 Data VII. Idus Iul. Constantinopoli Uitaliano et Rusticio 
 conss.

IUSTINUS AUGUSTUS HORMISDAE PAPAE. Cum in animo nobis 
 sit, pater religiosissime, ut in omni re nostra inter se concurrant 
 consilia, tum et in Helia uiro reuerentissimo episcopo 
 id constituendum credimus legatis admonentibus uestris, quod 
 inter uarias utrasque rationes expeditius esse perspectum est. 
 nam et in praesenti pontificem Caesariensium urbis fauor 
 tutatur omnium, quem ob instituta pulcherrima non solum 
 incolae ualidissime retinendum arbitrantur sed prope cunctus

 

 
 
 
 Oriens sine dubio ueneratur, et qui prior in eodem fuit sacerdotio 
 iniuria se esse remotum queritur.

uisum est itaque 
 conuenire, ut nec faciamus impetum contra infinitarum uota 
 multitudinum aut homo integritate nobilis sede deiciatur, 
 qua se dignum exhibet, nec anteriori spem prorsus adimi 
 patiamur repetendi locum denuo, quo se spoliatum sine causa 
 confirmat at, sed in re dubia temperatius uersemur, ita ut 
 interim quidem hic idem Helias uir reuerentissimus episcopus 
 in quiete permaneat, uerum postquam successor eius uitam 
 deposuerit, tum demum ad sedem reuertatur qua destitit, 
 adhibendis prius omnibus, quae ad impetrandam reditionis 
 licentiam sacratissimarum regularum postulant definita, interponendo 
 etiam consensu tam tuae sedis apostolicae quam 
 florentissimae huius urbis nec non aliarum, quarum hoc interest.

de Thoma etiam et Nicostrato uiris religiosissimis episcopis 
 omnia mancipabuntur effectui, postquam ceterae etiam uobis 
 copulatae fuerint ad unitatem uenerabiles ecclesiae, quae 
 praecedente superno praesidio statuenda duxerimus pro 
 sacratissimarum regularum itidem ordine.

quoniam itaque 
 uestrae quoque sanctitudini deliberationem nostram oportuerat 
 declarari, ut ex hac etiam patefiat desiderium, in quo omnem 
 operam intendimus ad compescendas atque temperandas controuersias 
 et optatam inter omnes concordiam prorogandam, 
 praesentes quoque litteras duximus destinandas, monentes 
 praecipue, ut pro incolomi statu rei publicae numen supernum 
 uestris exoretur precibus. Data VII. Idus Iunias Constantinopoli 
 Uitaliano et Rusticio conss.

EUFIMIA AUGUSTA HORMISDAE PAPAE. Beatitudinis tuae litteras 
 grato iocundoque suscepimus animo. quem etenim non solum 
 apostolicae sedis auctoritas celebrat sed uitae quoque commendat 
 integritas et studiosa rectae fidei sollertia, huius uerba 
 quis non libentissimis suscipiet auribus?

igitur poscimus ac 
 monemus, ut orationibus uestris numquam excedat nomen 
 meum ac praecipue serenissimi coniugis nostri sed tam utrique 
 nostrum quam rei publicae supernum precibus uestris placetur 
 praesidium.

SANCTISSIMO AC BEATISSIMO DOMNO FRATRI ET COMMINISTRATORI 
 HORMISDAE EPIPHANIUS IN DOMINO SALUTEM. Deus, qui in alto 
 habitat et humilia respicit et omnia pro salute hominum 
 affluenter prouidet, pro sua bonitate et misericordia meam 
 respexit paruitatem et post obitum sanctae memoriae quondam 
 archiepiscopi et patriarchae Iohannis sedem sacerdotalem 
 sanctae ecclesiae catholicae regiae urbis mihi conferre dignatus 
 est sententia et electione Christianissimi et iustissimi principis 
 nostri Iustini et piissimae reginae, quae ei ad omne studium 
 communicat diuinum, sequentiumque eorum. his, quibus est 
 bona conuersatio et qui regiis honoribus sunt sublimiores, 
 simul et sacerdotum et monachorum et fidelissimae plebis

consensus accessit quapropter necessarium duxi hoc primum 
 indicium meis litteris inserere, ut ostendam quam circa uestram 
 apostolicam sedem habeo uoluntatem.

est mihi oratio 
 magnopere, beatissime, uniri me uobis et diuina amplecti

 

 

 
 
 
 dogmata, quae ex beatis et sanctis discipulis et apostolis dei. 
 praecipue Petri summi apostolorum, sedi sanctae uestrae sunt 
 tradita, et nihil eis pretiosius existimare. neque enim extra 
 aliunde ueniens sanctae ecclesiae constituta ignoro sed nutritus 
 per dei uoluntatem ex teneris unguibus in sancta catholica 
 ecclesia parui per tempora sanctissimis sacerdotibus et patriarchis. 
 nam saepius praepositus bis, qui per sacratissimum 
 et ineffabile baptisma sua exuunt peccata, rectam et ueram 
 unius essentiae trinitatis docui fidem, quam, sicut praefatus 
 sum, ex discipulis magni dei et saluatoris nostri Iesu Christi 
 procedentem omnium sacerdotum et omnium patrum amplectitur 
 coetus.

diuinum enim re uera sanctum et a deo datum 
 symbolum trecentorum decem et octo sanctorum patrum in 
 Nicaena congregantium adoro et praedico et Christiani splendoris 
 manifestum indicium esse annuntio et quinquaginta et centum 
 sanctorum sacerdotum in hac urbe regia factam uenerabilem 
 synodum, similiter et ducentorum dei amatorum patrum 
 conuentum in Ephesena factum, triginta et sexcentorum reuerentissimorum 
 patrum et sacerdotum synodum factam Chalcedone 
 unam esse et conuenientem et compaginatam praedictis sanctis 
 conciliis ipse ego didici aliosque docere cognoui.

in his ergo 
 quattuor sanctis et sacris synodis magnum pietatis praedicatum 
 mysterium et omnium hominum est reposita salus. eos enim, 
 qui fuerunt uel sunt eiusdem sententiae, et suscipio et 
 amplector et uniri me eis diligo; e contra autem eos, qui 
 praeter istas quid sentiunt aut praedicant uel praeterito tempore 
 aliquid conati sunt, a coetu orthodoxorum extorres esse 
 existimo. similiter rectas re uera et religiosissimas epistolas 
 uenerabilis papae Leonis pro recta fide conscriptas circumamplector 
 et suscipio.

habeat igitur hanc sententiam circa 
 me uestrae beatitudinis sancta fraternitas; uobis enim

 
 
 
 manifestam feci et sub me ecclesiis haec praedico festinans per 
 omnia eas mihique et uestrae beatitudini uinculo caritatis 
 adunari, quas omnino oportet unitas esse et inuiolabiles et 
 corpus unum communis apostolicae ecclesiae eundemque 
 perpetue custodire.

quantus enim circa uestram uenerabilem 
 fraternitatem in omnibus sit amor, iubete perpendere, quia quos 
 uestra apostolica sedes condemnans in sacris diptychis recitare 
 non iussit, eos nec ego inter sacra facio nominari mysteria. 
 hoc autem et his notum est, qui a uobis sunt directi uiri 
 reuerentissimi, id est Germano sanctissimo episcopo, Felici et 
 Dioscoro diaconibus et Blando presbytero, qui efficaciter exsecuti 
 sunt ea, quae eis sunt a uobis iniuncta.

oret igitur uestra 
 sanctitas tam pro me quam pro subiectis meis sacerdotibus, 
 ut perpetue custodiamur rectam dei tenentes confessionem, 
 similiter et pro serenissimo principe nostro et pro Christianissima 
 Augusta, quia eorum salus communis sanctarum ubique 
 est ecclesiarum profuturum fir〈ma〉mentum.

istam igitur nobis 
 habentibus intentionem nullo modo iam licebit sanctam dei 
 dilacerari ecclesiam per gratiam sancti spiritus et intercessiones 
 sanctae ac gloriosae dei genetricis uirginis Mariae.

omnem 
 quae cum uestra est < sanctitate) fraternitatem ego quoque 
 et mei plurimum salutamus. ET ALIA IIANU : Incolomis in 
 domino ora pro nobis, dei amator sanctissime frater. Accepta 
 XV. Kal. Octobr. Rusticio u. c. cons.

Domino nostro Iesu Christo fauente regnat in saeculo, qui 
 sacra religione suum fundat imperium, quoniam bene gubernat 
 humana, qui prius diuina plac〈a〉uerit. quod praesentibus euenisse 
 temporibus gratulamur.

filius etenim uester clementissimus 
 imperator aeternitatis beneficio sceptra sortitus fidei causas 
 arripuit explicandas et ad tuam sanctitatem missa legatione 
 sedis apostolicae promeruimus sacerdotes. quorum aduentu 
 non mediocriter adoleuit ecclesiarum concordia sacrosanctarum 
 nobis instantibus, ut decebat. Acacii namque, quod discidium 
 generabat, nomine stirpitus amputato pro tenore libellorum, 
 quos direxistis, in hac urbe regia multisque ciuitatibus unitas 
 optata prouenit, quam summis inuentam laboribus uenerari 
 conuenit in perpetuum custodirique necesse est nec quibuslibet 
 argumentis retractari quispiam patietur, quae sempiterna 
 maiestas rite composuit.

sed quia prosperos cursus frequenter 
 impedire festinat humani generis inimicus, pars Orientalium 
 non exiliis nec ferro flammisque compelli potest, ut condemnet 
 episcoporum nomina post Acacium defunctorum; quae difficultas 
 generali concordiae moras innectit.

sanctitas itaque uestra 
 caelitus inspirata rerum temporumque qualitatem consideret 
 et condemnatis huius erroris auctoribus, id est Acacio Constantinopolitano, 
 Petro ac Timotheo Eluro et Dioscoro Alexandrinis 
 Petroque Antiocheno, finire dignetur inueteratum certamen de 
 ceterorum nominibus quaestione sopita, ut redimatis plebem 
 de sanguine, quam deus noster regendam commisit, ac non 
 persecutionibus et cruore sed patientia sacerdotali populum 
 domino nostro concilietis, ne, dum uolumus animas lucrari, 
 et corpora multorum perdamus et animas.

errores etenim 

 

 

 
 
 
 diuturnos lenitate clementiaque conuenit emendari, praecipue 
 quia uestrae beatitudinis praecessores saepissime uoluerunt 
 rei publicae nostrae antistites ad suam reuocare communionem, 
 si tantummodo taceretur Acacius ceterique praedicti. non est 
 ergo graue, quod suasit uestra sedes, ut praestet.

illud etiam 
 magis magisque deposcimus, ut tua sanctitas concepta gratia 
 caelesti, quae praetendunt Orientales episcopi, tractare dignetur 
 eorumque fidei competentem praebere consensum. nobis etenim 
 uidetur, quoniam filius dei uiui dominus noster Iesus Christus 
 ex uirgine Maria natus, quem praedicat summus apostolorum 
 carne passum, recte dicitur unus in trinitate cum patre spirituque 
 sancto regnare. sicut enim uidetur ambiguum dicere 
 simpliciter (upum de trinitate) non praemisso nomine domini 
 nostri Iesu Christi, sic eius personam in trinitate cum patris 
 spiritusque sancti personis esse non dubitamus. sine Christi ia 
 namque persona nec credi trinitas religiose potest nec adorari 
 fideliter, quemadmodum sanctus Augustinus ait: an aliqua 
 ex trinit.ate persona, et alio loco: solus in trinitate 
 corpus accepit, et iterum: unus us trium.

rogamus igitur 
 reuerentissime salutantes, ut futuri iudicii memores causam 
 taliter ordinetis, ne quid dubitationis relinquatur in posterum. 
 quatenus omni scrupulo discordiarum sublato pacis desideratae 
 per orbem totum uincula renouentur et uenerandarum floreat 
 ecclesiarum concordia corporisque unius in proprium statum 
 membra recolligantur. ille namque medicus iure laudatur, 
 qui ueteres aegritudines ita sanare deproperat, ut ex eis noua 
 uulnera non nascantur. specialiter ergo cognoscat uester 
 apostolatus compositis eisdem duobus capitulis uniuersos 
 sacerdotes istius rei publicae libenter amplecti nostram 
 communionem. Accepta XV. Kal. Octobr. Rusticio u. c. cons.

DOMINO BEATISSIMO ET APOSTOLICO PATRI PAPAE HORMISDAE 
 CELER. Maxima nobis gratulationis causa praestatur, quotiens 
 ad apostolatum uestrum scribendi tempus emerserit.

nunc 
 igitur remeante beatissimo Germano episcopo uel reuerentissimis 
 uiris, qui a uobis pro coniungendis sanctis ecclesiis fuerunt 
 destinati. necessarium duximus sanctitatem uestram debite 
 uenerari, indicantes ante dictos habuisse quidem studium, ut 
 uoluntatem uestram plenus sequeretur effectus; sed quia 
 totum corpus erat infirmum, interim caput, quod prius 
 necessarium iudicatur, adhibito medicamine uestro sanatum 
 est et dissensio, quae erat inter uenerabiles ecclesias Romanam 
 et Constantinopolitanam, unitate interueniente sepulta est et 
 alia non parua membra simili sunt diuinitatis gratia purgata 
 atque coniuncta.

hanc etiam spem gerimus uniuersi, quod 
 gratia dei, quae semper sedi uestrae permansit et permanet, 
 huiusmodi uobis inspirationem bonitatis praebeat, ut 
 mansuetudine et dispensatione uestra reliquum adhuc corpus, 
 quod habetur infirmum, sicut superius a nobis dictum est, 
 uestro medicamine unitate recepta iungatur.

specialiter autem 
 deprecamur pontificium uestrum, ut pro nobis benigno patris 
 animo orare iubeatis.

DOMINO BEATISSIMO ATQVE APOSTOLICAE SEDIS PROBATISSIMO 
 PONTIFICI HORMISDAE PAPAE PATRI IULIANA ANICIA. Quae 
 prima sunt, tuae beatitudini salutationis obsequium persoluimus, 
 optantes ut hanc paginam tuis uenerandis optutibus 
 diuinitas faciat recenseri et pro suae ecclesiae uigore

 

 

 
 
 
 augmenta salutaria uestrae uitae suffragare dignetur, quatenus te 
 peruigili poterit contra aduersos et rabidos canes status 
 ecclesiae uindicari. etenim, uenerabilis pater, quod de nostrae 
 fidei integritate curam geris, uicariis gloriosi Petri apostoli 
 ista conueniunt, cui dominus pa.scendarum ouium iniunxit 
 officium.

cognoscat ergo tua pro nobis sancta sollicitudo nos 
 firmius tenere rectae fidei firmitatem immobilem, pro qua, 
 ne eius uiolaremus sanctimoniam, hactenus repugnauimus. 
 quod uero tuus apostolatus pro tantae pietatis causa curam 
 ferre praecepit, in quantum potuimus, pro nostris uiribus non 
 desiuimus spiritu lenitatis aduersos admonere dei nobis gratia 
 cooperante.

IUSTINUS AUGUSTUS HORMIISDAE PAPAE. Dum beatissimum 
 Germanum episcopum uel eos, qui cum eo a uobis fuerant 
 destinati, de hac dimitteremus regia ciuitate, huiusmodi illis 
 mandata tradidimus, quod capitula, quae ad perfectam unitatem 
 ecclesiarum pertinebant, apostolatui uestro per reuerentissimum 
 Iohannem episcopum sequenter manifesta faceremus. quae 
 tamen ipsis hic praesentibus fuerant declarata.

sed euenit 
 praefatum Iohannem antistitem longa aegritudine detineri. ne 
 qua igitur uestram reuerentiam ingrediatur aduersa sententia 
 quasi nobis promissa nostra desidia quadam ultronea minus 
 ad effectum perducentibus, necessarium esse perspeximus 
 dilationis causam nobis exponere per Eulogium u. s. tribunum 
 et notarium, quem ad praecelsum regem Theodoricum super 
 negotiis quibusdam transmisimus, hoc quoque adicientes quod,

 

 

 
 
 
 dum propitia domini et dei nostri maiestas eundem uirum 
 religiosissimum Iohannem pristinae uoluerit reddere sanitati, 
 sicut semel promiseramus, statim illum ad tuam sanctitatem 
 transmittimus.

superest, ut sanctitudo tua diuinum nobis 
 praesidium orationibus suis dignetur acquirere. Data pridie 
 Kal. Septemb. Constantinopoli. Accepta Romae Kal. Octob. 
 Rusticio u. c. cons.

DOMINO BEATISSIMO ATQVE APOSTOLICO PATRI HORMISDAE PAPAE 
 URBIS ROMAE IUSTINIANUS. Quanta reuerentia uestram beatitudinem 
 ueneremur, multis epistolis, ex quo serenissimus 
 imperator filius uester regnauit, cognoscitis.

in praesenti 
 quoque debito pudore salutantes tuam sanctitatem postulamus 
 enixius, ut assiduis precibus et frequentissimis orationibus 
 pro concordia laboretis ecclesiarum uenerandarum nobisque, 
 sicut per legatos etiam uestros post omnia scripsimus, tam 
 de sermone, quo uertitur controuersia, quam de nominibus 
 episcoporum sub Acacio defunctorum per Eulogium u. s. 
 tribunum et notarium dignetur apostolatus uester integrum 
 indubitatumque destinare responsum, omnibus uidelicet, quae 
 praesentibus legatis uestris ordinata sunt, in perpetuo firmiter 
 duraturis. uir namque religiosus Iohannes episcopus, qui 
 uenturus est Romam, detinetur aegritudine corporali.

nihil 
 enim prohibet ante eius quoque aduentum concordiam prouenire 
 sublata dubitatione re(li )gionis (et eum tamen mox dimittimus 
 fauente diuinitate, quia iam melius habet), quoniam 
 nec difficilia sunt, quae ceciderunt in ambiguitatem, nec 
 expedit diutius causam uitae protrahi sempiternae, ne dilatis

 

 
 
 
 temporibus aliquid nascatur incertius.

aeternitatis igitur 
 supernae tremendique iudicii non immemor sanctitas uestra, 
 quae sibi commissa sunt, efficaciae tradi deproperet, ut intellegant 
 cuncti recte uos apostolicae sedis esse primatum 
 sortitos. haec igitur, quae uobis scribuntur a filiis, affectu 
 paterno iubete quantocius adimpleri. scitis namque, quam sit 
 admirabilis gloria tantorum errores annorum uestri pontificatus 
 tempore stirpitus aboleri.

HORMISDA IUSTINO AUGUSTO. Benedicta trinitas deus noster, 
 qui uobis gubernacula mundani commisit imperii, quibus non 
 solum pro iure regni ueneratio deberetur uerum etiam pro 
 gloriosi modestia et integritate propositi!

uere enim glorificauimuB 
 deum lectis uestrae pietatis apicibus, quibus promissae 
 legationis moram pro infirmitate eius, qui dirigendus fuerat, 
 excusando luce clarius reddidistis, quam curam fidei et pudoris 
 haberetis, ostendentes rerum summam regentibus non sufficere 
 ad dominationis apicem, quam obtinent, potestatem, nisi ornamenta 
 morum pretiosiorem faciant principatum. seruet circa 
 uos, clementissime imperator, deus noster beneficia sua et 
 respiciens bona uestra largiatur aeterna !

nec nos tamen 
 momordit ulla suspicio aut implendi tarditatem promissi de 
 mutatione credidimus euenisse consilii. nefas enim erat de 
 eius uerbis qualibet sollicitudine dubitari, cuius fidem in 
 magnis rebus datum est tam euidenter agnosci.

redeunte igitur 
 filio nostro spectabili uiro Eulogio tribuno et notario cultum 
 debitae salutationis exsoluimus deo magno continuis precibus 
 supplicantes ut, qui uestro studio per infideles uulnera impacta

 

 
 
 
 curauit, aeuo uobis per longiora tempora propagato\' unitatem 
 ecclesiae redditam ex omni quoque faciat parte securam. 
 Data IIII. Kal. Nouembr. Rusticio CODS.

HORMISDA IUSTINO AUGUSTO. Gloriosis clementiae uestrae 
 laboribus ecclesiasticae prima concordiae et orbis pacati uotiua 
 tranquillitas generali praedicatione respondent, quae res nostri 
 parcum red〈d〉it ac retinet ad agendas gratias sermonis officium. 
 illud tamen, quod pro uobis indesinenter domino nostro preces 
 effundimus, non tacemus: quia in uotis infinitus affectus est, 
 finitum esse potest in praedicatione iudicium.

uerum inter 
 haec pietatis uestrae beneficia. una nos, quae etiam uehementer 
 affecit, cura non deserit, quod Heliam Thomatem atque 
 Nicostratum fratres et coepiscopos meos, qui primi ecclesiasticam 
 festina secuti sunt deuotione concordiam, non solum 
 magni frustratur palma principii uerum etiam mali miseria 
 comitatur exempli.

quare clementiam uestram mixto etiam 
 precibus fletu deposcimus. ne gaudia nostra, quae de haereticorum 
 cotidie conuersione praestatis, praefatorum abiectio 
 intoleranda conturbet, quia non sola personarum nos causa 
 sollicitat, quibus et boni facti simul sufficere gloria posset 
 et meriti, sed quod uenerabilium constituta canonum contemnuntur 
 et quod non paruam eorum abiectio apostolicae sedis 
 tangit iniuriam: ne christianitatis uestrae sinceritas, qua et 
 magnum patrocinium ueteribus constitutis impenditis et sedis 
 apostolicae principatum acta nouiter ueneratione sancitis, in 
 uno inexplicabilem relinquat posteris negotio quaestionem.

HORMISDA EUFIMIAE AUGUSTAE. Orare nos et pro uestra incolomitate 
 deo nostro uota persoluere cum catholicorum etiam 
 coetu sine cessatione pontificum non uestrae studium exorationis 
 inuitat sed deuotum atque persistens in ecclesiastica 
 stimulat conciliatione propositum.

quis enim ab haeretica 
 segregatus conspiratione se teneat, quis aliis in sua utatur 
 deprecatione principiis, nisi ut uobis serenissimoque principi 
 iugali uestro et uita sit longior et ad prosperitatis augmentum 
 gratia diuina proximior, qui ini〈ti〉a felicis imperii plectendi 
 execrationibus consecrastis erroris et amicam diabolo pacifica 
 expulistis intentione discordiam?

unde nunc decet uos 
 laudabilibus coeptis insistere et per totum orbem perfectam 
 spargere medicinam. quia Christo maior numerus gregis oblatus 
 mercedem confidenter exigit largiorem. inter quae curae 
 uestrae sit, ut nullum sanatas iamdudum personas uulnus 
 afficiat sed communionis unitas magnum sit iustitiae impetrandae 
 suffragium.

quaesumus namque, ut tandem de 
 uenerabilibus fratribus et coepiscopis nostris Helia Thomate 
 atque Nicostrato, quod sacrissimorum canonum dictat auctoritas, 
 uobis decernentibus impleatur, ne uideantur ut auctores 
 alicuius mali, quod primi ad unitatem sedis apostolicae 
 festinarunt, in communi omnium gaudio soli meruisse percelli 
 et in facto laudabili uictam personali odio cessisse iustitiam.

nostris ergo precibus apud clementissimum Augustum uestras 
 adiungite, ut fructum, quem illis patrum regulae tribui et 
 conseruari praecipiunt, inimica tergiuersatio auferre non possit.

HORMISDA EPIPHANIO EPISCOPO CONSTANTINOPOLITANO. Oportuerat 
 quidem fraternitatem tuam diuini contemplatione iudicii 
 atque caritatis nostrae respectu Heliam Thomam atque 
 Nicostratum fratres et coepiscopos nostros, postquam in 
 consortium communionis nostrae recepimus, ad diuina tecum 
 mysteria incunctanter admittere atque ad ecclesias suas, a 
 quibus eos discordiae error excluserat, pro pacis nostrae 
 plenitudine reuocare, ut unitas, quam post annorum multa 
 curricula per totum orbem suis deus restaurauit ecclesiis, 
 nulla uoluntatum nostrarum distantia laederetur.

sed quia 
 rem tam gratam et patrum statutis uenerabilibus congruentem 
 quibusdam tarditatibus contigit nunc usque differri, unde 
 etiam ad decessorem fraternitatis tuae nos scripsisse meminimus, 
 hortamur ut laetitiam, quam de damnata praeterita dissensione 
 percipimus, in nullo iterum discrepantium animorum 
 causa contristet. etenim nulli uidetur uos nobiscum pleno 
 communicare mentis affectu, si eos qui nobiscum communicant 
 a uestro consortio segregetis.

incassum certe uidentur pacem 
 recipere, qui pacis differunt praecepta complere. quicquid 
 enim in illorum suscipienda communione moramini, de nostra 
 quodammodo reconciliatione detrahitis et prouidendum est, 
 frater karissime, ne si ecclesiarum nostrarum tandem desuper 
 indulta concordia ab his exordium sumat exemplis, et religionis 
 ueneranda regula et apostolicae sedis auctoritas imminuta, 
 quod absit, per Orientem potius quam restituta uideatur.

HORMISDA EPIPHANIO EPISCOPO CONSTANTINOPOLITANO. Diu 
 nos nuntiata tuae primordia dignitatis tenuere suspensos et 
 in ipsa communis gratulatione laetitiae mirati admodum 
 sumus morem pristinum fuisse neglectum, quia reparata 
 ecclesiarum deo annuente concordia plenum fraternae pacis 
 flagitabat officium, praesertim quod sibi non arrogantia 
 personalis sed regularum obseruantia uindicabat. decuerat 
 siquidem, frater karissime, te legatos ad apostolicam sedem 
 inter ipsa tui pontificatus initia destinasse, ut et quem tibi 
 debeamus affectum bene cognosceres et uetustae consuetudinis 
 formam rite compleres.

sed licet his omissis paginalia tantum 
 sufficere iudicasses ex occasione colloquia, nos tamen gratia 
 stimulante compulsi interim iustae constantiam expectationis 
 abrupimus reciproca mutuae caritatis uerba reddentes, quia et 
 noster animus amoris impatiens et legatorum nostrorum uotiua 
 relatio exclusum, quod imperabat causa, silentium ad officia 
 benigna traxerunt, quibus ad praesens gaudii nostri signa 
 monstramus et priuatae quodammodo amicitiae uotiua persoluimus.

legationem autem tuam et ea, qua dudum, gratia 
 sustinemus et fulti ueteribus constitutis exigimus, ut quantum 
 gaudii fructum uel de tui pontificatus honore capiamus uel 
 quas tibi gratias referri conueniat pro impensis in negotio 
 propagandae unitatis officiis. sicut nostrorum multipliciter 
 adstruxit legatorum narratio, euidentius exprimamus.

HORMISDA IUSTINIANO ILLUSTRI. Quos celsitudo uestra animi 
 circa me sui beniuolentiam dignatur ostendere, facitis rem 
 deo placitam et rectae conscientiae congruentem. sed non 
 parua uobis sunt huius emolumenta propositi: maior in uos 
 fructus de tali bonitate reuertitur; neque enim uacua honorificentia 
 est, quae defertur antistiti.

indubitatum siquidem est, 
 quia honor ministri cultus est domini, et qui personam sacerdotis 
 magni habet, maiorem remunerationem ab eo, cui sacerdos 
 famulatur, accipiet dicente domino Iesu, qui prophetas in 
 honore susceperint, suam mercedem esse reddendam. et apud 
 me quidem magni est gratia uestra momenti, eo tamen 
 pretiosior, quia, quicquid mihi gratiae dignanter impenditis, 
 in ecclesiarum defensione monstratis.

sed ut ad id, quod 
 celsitudo uestra desiderat, noster sermo dirigatur, quamquam 
 et clementissimus imperator et uos promittatis legationem 
 esse uenturam et id cum ratione conuenerit, ut eorum, qui 
 dirigendi sunt, super omnibus nos decuerit expectare praesentiam, 
 tamen, quia gratum nobis est studium, quod circa religionem 
 uos habere declarastis, non grauat praelibare dicendo non 
 opus, ut stabilitatem fidei uestrae intentionis potius quam 
 rationis sequaces procaci uerborum nouitate confundant.

sancta 
 trinitas pater et filius et spiritus sanctus deus unus est. 
 hanc Israel iussus adorare, cuius inseparabilis et indiscreta 
 substantia non potest diuidi, non potest sacrilega distinctione 
 separari, seruata tamen proprietate sua unicuique personae. 
 haec interim commenda<nda>

fidei uestrae epistolaris stili 
 terminum cogitantes congrua credimus breuitate sufficere,

 

 
 
 
 plenius disserenda, cum florente imperio clementissimi principis 
 promissam legationem et suscipere nos deo propitiante contigerit 
 et cognitis omnibus cum adiutorio dei nostri responso 
 reddito pro uniuersitatis informatione remittere.

HORMISDA IUSTINIANO ILLUSTRI. Studium uestrum erga 
 ecclesiasticam pacem et damnatos haereticae contentionis 
 errores ipsis rerum effectibus approbamus; cuius uos operis 
 magna immensaque sine dubio merces expectat.

hinc est quod, 
 quicquid pro canonum firmitate et pro apostolicae sedis reuerentia 
 necessarium duxerimus, magnitudini uestrae secura 
 peragendum protinus praesumptione mandamus, quia cum 
 magno uos gaudio pro causis talibus sperata suscipere multiplicia 
 huiusmodi exempla testantur. quare omissis in longa 
 circuitione principiis ad rem ipsam praesentis paginae uerba 
 conuertimus.

maeret ecclesia et in magno uotiuae unitatis 
 exordio frui praestita non potest pro unius causae afflictione 
 laetitia: hanc ut nobis sollicitudinem beneficia uestra submoueant, 
 non paruis precibus exoramus. angit nos enim et 
 praesens dolor et futurorum occasio procurata certaminum, 
 per quam et uenerabilium patrum regulae neglegantur et 
 apostolicae sedis putatur auctoritas posse contemni.

nam cum 
 diuino clementissimique principis beneficio sed et uestro 
 simul adnisu hi soli credantur esse pontifices et iure ecclesias 
 continere, qui ad communionem nostram damnatis erroribus 
 redire consentiunt. Heliae Thomati atque Nicostrato fratribus 
 et coepiscopis nostris, qui bonum causae etiam sub aduerso 
 imperatore dedere principium, non solum nihil ad prouectum

 

 
 
 
 bona studia profuerunt uerum etiam collatae sibi a domino 
 obtinere nequeunt officia dignitatis et extorres a commissis 
 sibi gregibus subire coguntur miserias damnatorum.

quapropter 
 quaesumus et per diuinam uos misericordiam obtestamur. ut 
 eorum causae, quae iusta est, summum patrocinium et probatae 
 uiuacitatis impendatis affectum piissimi principis haerendo 
 uestigiis, quatenus eos tandem suis ecclesiis et pietatis intuitu 
 et iustitiae contemplatione restituat, quia in illorum contumelia 
 ab inimicis asseritur optatum nostrae communionis displicuisse 
 consortium.

SANCTISSIMO AC BEATISSIMO PATRI ET COMMINISTRATORI HORMISDAE DOROTHEUS IN DOMINO SALUTEM. Propositi nostri et 
 orationis est summum studium, per omnia beatissime et ter 
 beate pater, et scribere frequenter ad uos sanctissimos et 
 mutua mereri colloquia et nullo tempore exortem me ab 
 huiusmodi laetitia esse condecet.

quoniam igitur manifeste 
 cognoui quosdam sanctas aures uestras perturbare et scio 
 procul dubio, uos in omnibus esse perfectos et quia nihil 
 sine iudicio audire possitis nec ulli penitus uestrum animum 
 accommodare, et ut non amplius per taciturnitatem largiri 
 tempus uidear illis, qui nihil quidem a nobis laesi sunt sed 
 sine causa et superflue aduersus nos armati sunt:

deo tamen 
 et uestrae satisfacio sanctitati, quia pro Iohanne uiro reuerentissimo 
 episcopo, qui paulo ante a uestra uenerabili corona 
 directus est, praedestinaui me periculis et mortem sustinui 
 et meam pro eius scio me obiecisse animam et hoc ostenditur 
 gestis et ex his, qui quamquam per meam absentiam acerrime

 

 
 
 
 uideantur esse discussi.

et quid longo sermone opus est uti, 
 cum uobis omnia dominus deus noster Iesus Christus patefacere 
 et satisfacere possit? quia et, quando cognoui uos ad 
 apostolicae sedis praesulatum euocari, commune gaudium 
 totius mundi esse iudicaui. ab illo enim tempore hoc ipsum 
 scribens ad uos, quantum ad me, quicquid ad honorem et 
 satisfactionem uobis et apostolicae sedi pertinet, nihil praetermisi 
 sed nec praetermitto.

paulo post autem scietis, 
 peruenerabiles, annuente domino Iesu Christo, quia haec ab 
 exordio mihi sunt excogitata et, quando dominus deus tempus 
 dedit, ad effectum haec sunt perducta. omnem cum uestra 
 sanctitate in Christo fraternitatem ego quoque et mei plurimum 
 salutamus.

HORMISDA DOROTHEO EPISCOPO THESSALONICENSI. Considerantes 
 tuae fraternitatis ecclesiam ante praetereuntis mala discordiae 
 olim cum sede apostolica praecipua fuisse caritate coniunctam 
 te nuper pacis desuper redditae esse credebamus auctorem: sed 
 quia, quos praeuenire debueras, sequi etiam remoraris, non 
 leuiter pro fraternitate tua dilatae correctionis ingemiscimus 
 tarditatem.

scribis enim aures nostras cuiusdam sceleris 
 atrocitate turbatas: utinam usque ad nos tantum tam detestabilis 
 fama percurreret ac non toto orbe Christianis mentibus 
 tam dolendum quam execrabile facinus nuntiaret, ut qui te 
 innocentem nesciunt, a christianitatis simul credant tramite 
 deuiasse! in qua enim mundi parte immauitatis huius inuidia 
 non et catholicas contristat ecclesias et haereticorum praua 
 uota laetificat?

quae nos a dilectionis tuae conscientia, sicut 
 litteris intimas, ostendi cupimus aliena : quid enim uotis 
 nostris magis conuenit, nisi ut redire ad pacem catholicam

 

 
 
 
 uolentes episcopos a crudelitate et criminibus contingat semper 
 innoxios comprobari? expectamus igitur, si non desunt fraternitati 
 tuae ueritatis deo notae praesidia, ut et tanti sceleris 
 a te repellas inuidiam et in reconciliatione fidei tandem eorum, 
 qui reuersi sunt, sequaris exempla. Data IIII. Kal. Nouemb. 
 Rusticio u. c. cons.

HORMISDA HELIAE THOMAE ET NICOSTRATO EPISCOPIS. Quanto 
 mens nostra doloris uestri participio fatigetur, superuacuum 
 est apud probantes mutuam caritatem uerbis adstruere; sed 
 ille, qui et nostrum animum et uestros labores scrutator 
 praescius intuetur, maerorem nostrum uestra in gaudium 
 prosperitate conuertat.

uerum ne umquam pro uestro negotio 
 sub allegatione iustissima et blanda intercessione cessemus, 
 noueritis nos tam ad clementissimum principem quam ad 
 praecellentissimam Augustam nec non ad illustres et magnificos 
 uiros Iustinianum atque Germanum filios nostros litteras 
 destinasse uestrum specialiter negotium continentes, quas uiro 
 sublimi Eulogio ita tradidimus, ut in uestro primum ponat 
 arbitrio, utrum per uos eas eligatis offerre an per ipsum 
 potius perlatorem tam principi porrigantur quam ceteris, quas 
 designauimus supra, personis.

HORMISDA GERMANO ILLUTSTRISSIMO. Excubantibus nobis probabili 
 pro ecclesiastica pace proposito et tanto fidei calore

 

 

 
 
 
 feruentibus gratiarum actio sola non sufficit, quia nec uos 
 humanae laudis praerogatiua sollicitat sed diuinae expectatio 
 retributionis inflammat.

quod igitur maxime debemus, eaoluimus 
 et deum nostrum, cuius uos causis impenditis, pro 
 incolomitate uestra cotidie deprecamur, rogantes, ut studium 
 uestrum in omni pro ecclesiasticae unitatis affectu parte sic 
 ferueat, ut nullus boni relinquatur locus officii, ubi non 
 paternis regulis uestrae patrocinium defensionis adsistat.

praecipue tamen Heliae Thomae atque Nicostrati fratrum et 
 coepiscoporum nostrorum causa nos commouet, qui primi 
 mundo necessariam secuti concordiam ecclesiarum suarum 
 priuatione perculsi cum uenerabilium quoque canonum contumelia 
 deprimuntur fitque illis propriae reconciliationis gloria 
 causa difficilis, quasi ipsi magis pertinaci mente restiterint 
 et aliis ad sedis apostolicae redeuntibus unitatem ipsi ecclesiae 
 magis membra discerpserint.

quod quam nobis durum sit 
 quamque clementissimi temporibus imperatoris indignum, 
 prudentiam uestram conuenit aestimare et tandem praestare 
 remedium, quod et illorum labores et nostram grato possit 
 solamine auferre maestitiam.

IUSTINUS AUGUSTUS HORMISDAE PAPAE. Illustrem uirum reuerentissimum 
 episcopum grato suscepimus animo non pro honore 
 tantum, qui debetur sacerdotibus, uerum etiam pro affectu 
 uestrae sanctitudinis. nam quicumque tuo comprobatus iudicio 
 fuerit, est apud nos etiam iudicatus probatissimus. de opera

 

 
 
 
 tamen et fauore, qui sacrosanctis inferendus est eorum ecclesiis, 
 tunc demum oportunius statuetur, cum legati, quos nuper ad 
 regem magnificum Transamundum destinasse noscimur, reuersi 
 propitia diuinitate responsum nobis retulerint.

uestra autem 
 beatitudo supernum nobis praesidium indefessis orationibus 
 postulare dignetur. Data XV. Kal. Decemb. Constantinopoli 
 domno Iustino perpetuo Augusto < cons. > Accepta XI. Kal. 
 Iun. Rusticio cons.

In ciuitate Aulonitana quo ordine cum dei adiutorio peruenimus 
 et quomodo sumus suscepti ab episcopo ciuitatis ipsius 
 et quid est actum uel qualem responsum dederunt et quia hoc 
 promisit, ut cum metropolitanum suum faceret libellum, in 
 alia epistola beatitudini uestrae significauimus.

nam quod 
 in Scampina ciuitate factum est, uestris orationibus tacere 
 non omisimus. antequam nos ingrederemur in ciuitatem ipsam, 
 uenerabilis Troius episcopus cum suo clero uel plebe in 
 occursum nobis egressus est, et quomodo deus in ipsa die 
 benedictus est et quae festiuitas per ipsius pietatem est 
 subsecuta, ad notitiam apostolatus uestri referimus.

nobis 
 praesentibus uel suo clero et nobilibus uiris ipsius ciuitatis

 

 

 

 
 
 
 libellum scripsit. porrigit: suscepimus et praesenti omni clero 
 uel plebe in gradu a seruo uestro Petro notario sanctae ecclesiae 
 Romanae est relectus.

erat conuentus in basilica sancti Petri. 
 confitemur beatitudini uestrae: tantam deuotionem, tantas 
 deo laudes, tantas lacrimas, tanta gaudia difficile in alio populo 
 uidemus. prope omnes cum cereis uiri cum mulieribus, milites 
 cum crucibus in ciuitate nos susceperunt. celebratae sunt 
 missae, nullius nomen obnoxium religionis est recitatum nisi 
 tantum beatitudinis uestrae. noster episcopus uenerabilis 
 Germanus missam celebrauit et promiserunt nec postea recitari 
 nisi quos sedes apostolica suscepit. quanta uobis operata sunt, 
 deus propitius in uobis conseruet.

istam epistolam ante 
 triginta milia de Lignido fecimus sperantes ipsa die in eadem 
 ciuitate cum dei adiutorio peruenire et, quomodo ad nos peruenit, 
 speramus et ipsius ciuitatis episcopum similia facere. quod 
 si factum fuerit, data occasione rescribimus.

Scampis nos 
 positos post missas hora cenatoria Stephanus et Leontius 
 uu. ss. ab imperatore missi in occursum nobis uenerant adhuc 
 nescientes nos in partibus Graeciarum positos, quia talia mandata 
 fuerunt comiti Stephano data, ut ad partes Italiae transiret 
 in occursum nostrum. (est Stephanus iste, quomodo dicitur,

de parentela nlii uestri magistri militum Uitaliani.) qui nobis 
 nuntiau.erunt Patricium senatorem proscriptum et in exilio 
 missum; pro qua tamen causa. nisi quo modo ad nos peruenerit, 
 non possumus dicere, quia non est de talibus rebus facile 
 deliberare. dicitur tamen et apocrisiarios Thessalonicensis 
 ecclesiae teneri. apud quos dicuntur et epistolas inuentas; 
 pro qua causa, nescimus. cum ipsis et Filuminum et

 
 
 
 Demetrium magistrianum et alias personas, quarum nomina ignoramus. 
 ista sunt, quomodo praediximus, quae audiuimus.

de causa 
 tamen ecclesiastica cum dei misericordia prospera nuntiantur. 
 Cosmatem tamen medicum, pro qua causa in Italia uenit, 
 penitus intellegere non potuimus, nisi hoc, quia forte queritur. 
 de quo debetis esse solliciti, ut sciatis, pro qua causa ibidem 
 uenit.

In alia epistola significamus beatitudini uestrae de Scampina 
 ciuitate de uenerabili \'Troio episcopo, quo ordine libellum 
 dedit et qualis festiuitas est celebrata in ipsa ciuitate.

cum 
 dei misericordia uenimus ad Lignidum. Theodoritus episcopus 
 uenerabilis uir ipsius ciuitatis similiter libellum dedit. qui 
 libellus in ecclesia est relectus et omnia secundum constitutionem 
 uestram sunt facta.

rogate deum, sperate ab apostolis 
 eius beatissimo Petro et Paulo. ut deus, qui initia talia 
 donauit orationibus uestris, similiter sequantur et prospera, 
 ut tempora coronae uestrae in correctione ecclesiarum semper 
 praedicentur. quam epistolam ad apostol\'atum uestrum direximus 
 die Nonarum Martiarum.

DOMINO SEMPER NEO BEATISSIMO ET APOSTOLICA SEDE INTIMA 
 UENERATIONE PRAEFERENDO ATQVE ANGELICIS MERITIS COAEQVANDO 
 PATRI PATRIUM PAPAE HORMIISDAE ANDREAS. Commendans me

 

 

 
 
 
 humilissime uestigiis uestris piissimis indico propter synodum 
 Epiri noui, quoniam finxerunt anathematizare infra semet 
 ipsos aliquas personas. hoc tantummodo ingenio usi sunt, ut 
 nos in sua malitia caperent. quibus restitit diuina trinitas per 
 uestras sanctas preces. et cum deprehensi fuissent in sua 
 malitia, numquam potuimus archiepiscopo suorum suadere, ut 
 ad uiam ueritatis et ad uestra praecepta flecteretur.

sed modo. 
 cum aduenerunt beatissimi atque sanctissimi domni episcopi 
 uel diacones directi a sancta corona uestra, occurrerunt illis 
 Scampinus episcopus uir beatissimus Troius cum omni gaudio 
 et luminaribus et porrecto libello secundum uestram praeceptionem 
 statim recepti sunt in pace Christi et missas celebrauerunt 
 cum ipso in Scampina ciuitate. et uidentes Lychnidenses, 
 quod fecit Scampinus, simili modo et ipsi secuti sunt.

nam 
 dum istas litteras ordinaremus, superuenit magistrianus de 
 urbe Constantinopolitana, qui nuntiauit, quia deo propitio 
 precibus sanctis uestris et Constantinopolitani miserunt anathema 
 Acacio et cum pace pascha celebrauerunt. iam quid 
 sequatur, uestra intercessio apud deum laboret, ut ad perfectum 
 serui sedis apostolicae inueniamur.

epistolas uero, quas 
 destinauerunt ad meam humilitatem supra memorati uiri 
 beatissimi episcopi, pietati uestrae iunctas transmisi. Accepta 
 die quo supra.

Uerum est nulla esse gaudia, magnopere spiritalia, a quibus 
 
 ex toto tribulatio; esse parata.

gauaemus de unitate 
 5 Constantinopolitanae ecclesiae, quae facta est cum sede apostolica; 
 laetamur cotidie diuersorum episcoporum libellos 
 nobis satisfactionis offerri.

modicum in Ephesena ciuitate 
 contigit scandalum, ubi contempta est et iniuriata synodus 
 Chalcedonensis: est inuocato clementissimo imperatori hoc 
 corrigere, quod et sperate cum dei adiutorio fieri.

nunc, 
 etsi post labores, etsi post intentiones plures, Antiochena 
 ecclesia ordinata est: electus quidam Paulus est nomine 
 presbyter Constantinopolitanae ecclesiae, quem huic honori 
 aptissimum imperatoris testimonio comprobatum est. uoluerunt 
 et temptauerunt hic eum ordinare; ego iussionis uestrae non 
 immemor contradixi dicens \'iussit domnus noster beatissimus 
 papa secundum antiquam consuetudinem ibi eum episcopum 
 ordinari\'. hoc obtinuit, quod praecepistis. orate, ut deus 
 precibus apostoli Petri et ipsam ciuitatem cum pace faciat 
 electum suscipere sacerdotem.

et quia ista aguntur et in 
 his cotidie proficit ecclesia catholica, insidiator antiquus 
 excitauit monachos de Scythia, qui de domo magistri militum 
 Uitaliani sunt, omnium Christianorum uotis aduersarios, 
 quorum inquietudo non paruas moras generauit unitati 
 ecclesiarum et magnopere de praedictae ecclesiae Antiochenae 
 ordinatione.

isti monachi, inter quos est et Leontius, qui se 
 dicit parentem esse magistri militum, Romam festinant 
 sperantes aliquanta capitula a beatitudine uestra confirmari. 
 est in ipsis inter cetera, ubi uolunt dicere unum de trinitate

 
 
 
 crucifixum, quod est nec in sanctis synodis dictum nec in 
 epistolis sancti papae Leonis nec in consuetudine ecclesiastica. 
 quod si permittitur fieri, mihi uidetur dissensiones aut scandala 
 non mediocria nasci inter ecclesias.

istud Anastasius imperator 
 magnopere catholicis imponere festinauit, istud et Eutychetis 
 discipuli in synodo Calcedonensi proposuerunt, quia quotienscumque 
 patres de dei filio domino nostro Iesu Christo 
 disputauerunt, filium dei uerbum consubstantialem patri, 
 homousion patri dixerunt. iste autem sermo ideo numquam est 
 in synodis a patribus introductus, quia procul dubio catholicae 
 fidei minime poterat conuenire.

cuius sermonis si subtiliter 
 adtendatur intentio, ad quantas haereses pateat et quae mala 
 per eum possint disputationibus ecclesiasticis introduci, 
 quoniam longum est, praesentes insinuare poterimus. unde 
 sanum mihi uidetur et utile et ad pacem ecclesiarum 
 conueniens nihil aliud responsum dare nisi (sufficit sanctum 
 Calcedonense concilium, in quo et aliae synodi continentur; 
 sufficiunt epistolae papae Leonis, quas synodus confirmauit: 
 nouitatem in ecclesiam introducere nec uolumus nec debemus\'.

est in propositione eorum callida et hoc dicere \'nos synodum 
 Calcedonensem suscepimus; hoc speramus, ut iubeatis nobis 
 eam exponere. quia non sufficit sic, quomodo est exposita, 
 contra haeresim Nestorianam\'. non, quasi non intellegentes, 
 nisi conantes per subtilitatem ad hoc nos adducere, ut 
 disputetur de synodo Calcedonensi. quod si factum fuerit, 
 dubia et infirma ostenditur et haereticorum omnium patuit 
 errori.

inter alia si post synodum Calcedonensem, si post 
 epistolas papae Leonis, si post libellos, quos dederunt et 
 dant episcopi et per ipsos satisfecerunt sedi apostolicae, 
 iterum aliquid nouum addatur, sic mihi uidetur, quia quicquid 
 factum est destruitur. Data III. Kal. Iul.. Constantinopoli.

Cum dei misericordia quo ordine et qua cautela communicauimus 
 in ecclesia Constantinopolitana, iam in aliis litteris 
 per seruum uestrum Pullionem directis uestra beatitudo 
 cognouit et similiter in aliis litteris non semel sed secundo, 
 qualia aemuli religionis homines temptant, significare curauimus, 
 ut nihil sit aut actum aut cogitatum fieri, quod lateat beatitudinem 
 uestram: stat nobiscum cum dei adiutorio, quidquid 
 in Constantinopolitana ecclesia est ordinatum; non titubant 
 gaudia spiritalia, quae celebrauerunt et celebrant catholici.

causa Antiochenae ecclesiae ordinationis non nobis solos 
 labores fecit sed grandes tribulationes, quia homines festinantes 
 impedimentum facere generali unitati diuersis modis diuersa 
 impedimenta fecerunt.

nostra erat propositio de his, qui se 
 suspenderant de anathemate, in praedicta ecclesia ordinare 
 sacerdotem: non posuerunt ante oculos suos futurum iudicium 
 palam dicentes (omnes, qui sedi apostolicae communicabant, 
 Nestoriani sunt* et magis illis non debere credere, qui modo 
 uidentur ad communionem sedis apostolicae reuocati.

post 
 multas afflictiones et paene in tres menses a partibus protracta 
 certamina piissimus imperator sua auctoritate Paulum nomine 
 presbyterum de ecclesia Constantinopolitana elegit episcopum 
 fieri in ecclesia Antiochena, dicens inter alia et hoc testimonium 
 de ipso, quia duobus annis in Antiochia positus non 
 mediocriter resistebat Seuero haeretico. similia et omnes 
 catholici consonabant. omnia tamen ista de persona praedicti 
 imperator se promisit ad uestram beatitudinem relaturum.

harum tamen tribulationum prouisores et socii et unitatis 
 ecclesiarum impedimenta monachi de Scythia fuerunt: qui

 
 
 
 • postea(quam) hic defecerunt adsignati ab omnibus nihil 
 pacificum cogitare, ad beatitudinem uestram cucurrerunt 
 sperantes subripere et per litteras uestrae sedis suas intentiones 
 confirmare.

isti de sua prouincia episcopos accusant, inter 
 quos est Paternus Tomitanae ciuitatis antistes. petitiones 
 obtulerunt et coacti piissimi principis et domni Uitaliani 
 magistri militum iussione frequenter ad audientiam causae 
 conuenimus, non quasi uolentes in his negotiis nos occupare, 
 quia nobis sunt ante oculos beatitudinis uestrae praecepta, 
 quibus praecepistis, ut causae tantum, ubi ueneramus, intenti 
 nullis aliis negotiis misceremur, sed sperantes posse intentiones 
 eorum pacari ad hoc descendimus.

et quia nobis diu 
 laborantibus et illis nullam suscipientibus rationem nihil 
 proficiebat, in quo tendebamus, clementissimus imperator in 
 conuentu publico, ubi et nos interesse iussit, Paternum 
 praedictum episcopum et magnificum uirum Uitalianum reduxit 
 ad gratiam; accusatores quoque eius suo praecepit episcopo 
 supplicare. monachi uero cum similiter ad concordiam quaererentur, 
 fuga lapsi maluerunt de ciuitate disce(de>re quam ad 
 concordiam peruenire.

magnopere praedicti monachi ad 
 Italiam uenientes aliquanta capitula proponere habent, inter 
 quae et unum de trinitate crucifixum) continetur, sperantes 
 ita confirmari ex auctoritate beatitudinis uestrae. sicut et in 
 aliis litteris significauimus, et modo hoc dicimus, ut nulla 
 nouitas a sede apostolica scribatur, quia et nos ante imperatorem 
 et ante senatum hoc indicauimus dicentes:

cextra 
 synodos quattuor, extra epistolas papae Leonis nec dicimus 
 nec admittimus; quicquid non continetur in praedictis synodis 
 aut quod non est scriptum a papa Leone, non suscipimus, 
 quia si uoluerit domnus noster qualemuis nouitatem scribere, 
 peius erit istud initium quam illud, quod factum est per

 
 
 
 Eutychetem. sufficere debet ecclesiae, quod per LX annos ab 
 Eutychete usque modo sustinuit\'.

nobis quod uisum est, 
 scripsimus ; in uestra potestate est deliberare, quod uobis 
 deus imperauerit, quoniam hoc illi nituntur asserere eo modo 
 sibi satisfacere cupientes, ut ita profiteamur et dicamus 
 unum de trinitate passum esse, quod nec patres nec synodi 
 dixerunt.

ista ideo per singula exposuimus, ne illorum 
 subtilitas glorietur in nostra simplicitate: propter istas nouas 
 suas intentiones Uitaliano magnifico uiro subripuerunt et 
 talia uindicare et pro talibus rebus contra nos, quaecumque 
 potuit, impedimenta afferre, cuius immutationem omnis nobiscum 
 deflet ecclesia.

quapropter rogamus, ut consueta cautela et 
 qua solet domnus noster uigilantia cogitetis, et quomodo 
 suscipiendi sint, qui a nobis taliter recesserunt et a nostra 
 fuerunt communione seiuncti, et quid eis respondeatur uel 
 quomodo eorum capitula repellantur, quia eos omnes Constantinopolitana 
 catholica exhorret ecclesia. Data III. Kal. Iulias 
 Constantinopoli.

Filius uester magnificus uir Iustinianus res conuenientes 
 fidei suae faciens basilicam sanctorum apostolorum, in qua 
 desiderat et beati Laurentii martyris reliquias esse, constituit: 
 sperat per paruitatem nostram, ut praedictorum sanctorum 
 reliquias celeriter concedatis.

habuit quidem petitio praedicti 
 uiri secundum morem Graecorum et nos e contra consuetudinem 
 sedis apostolicae exposuimus. accepit rationem. et 
 quia talis feruor est fidei eius, qui mereatur quicquid de 
 apostolica sede depoposcerit, et tale est, quod sperat, unde

 
 
 
 et salus animae et fidei affectus accrescat, talibus desideriis 
 postulata competit non negare.

unde si et beatitudini uestrae 
 uidetur, sanctuaria beatorum Petri et Pauli secundum morem 
 ei largiri praecipite, et, si fieri potest ad secundam cataractam 
 ipsa sanctuaria deponere, uestrum est deliberare. petit et de 
 catenis sanctorum apostolorum, si possibile est, et de craticula 
 beati Laurentii martyris.

ista sunt desideria praedicti uiri, 
 in haec fides ipsius est incitata. propter hoc in urbem uestram 
 uirum spectabilem Eulogium magistrianum direxit, hoc sibi 
 satisfacere iudicans, si de ipso fonte. de quo per omnem 
 terram sanctuaria apostolorum sunt data, inde et ipse reliquias 
 suscipere mereatur. et bene facitis causam ecclesiasticam, 
 magnopere in contestatione dei, tali homini commendare, 
 cuius sinceritas et integritas circa religionem catholicam nota 
 est omnibus hominibus.

hinc uoluerunt capsellas argenteas 
 facere et dirigere, sed postea cogitauerunt, ut hoc quoque a 
 uestra sede pro benedictione suscipiat. singulas tamen capsellas 
 per singulorum apostolorum reliquias fieri debere suggerimus. 
 Data III. Kal. Iul. Constantinopoli.

HORMISDA GERMANO ET IOHANNI EPISCOPIS FELICI ET DIOSCORO 
 DIACONIS ET BLANDO PRESBVTERO. Opinionum diuersitas diu 
 nos facit de prosperitate uestra uel de susceptae actionis 
 qualitate sollicitos, praecipue cum nihil certum tam diuturno 
 tempore uestrae dilectionis potuissemus rescriptione cognoscere. 
 nos tamen reperta latoris occasione haec ipsa significare 
 maluimus, quapropter salutantes, cum dei omnipotentis auxilio 
 incolomes nos esse cognoscite, quod et de uobis audire 
 desideramus.

sed ut de omnibus, quae gesta sunt, nostram

 

 
 
 
 plenius possitis instruere notionem, a quibus personis uel in 
 quibus locis bene, sicut credimus, suscepti fueritis uel ubi 
 aut sub qua festiuitate resurrectionis dominicae caritas uestra 
 tenuerit diem et quid deinceps egeritis, per omnia rescriptis 
 currentibus declarate, quatenus cogitationem nostram de uestra 
 et actuum prosperitate releuare possitis et, si quid instructioni, 
 quam suscepistis, causae defuerit, subiungere cum dei nostri 
 solatio ualeamus. Data VII. Kal. Maias Eutharico cons.

HORMISDA QVIBUS SUPRA, Animus noster diuturna redditur 
 expectatione sollicitus; praecipue ad tantum principem destinati 
 sub celeritate nos certiores debuissetis efficere. nam ante diem 
 ascensionis dominicae litteras uestras credebamus nos posse 
 suscipere.

idcirco tam uestrae sospitatis indicia quam 
 profectum causae, quam peragendam cum dei nostri iuuamine 
 suscepistis, desiderantes agnoscere Paulinum ecclesiae Romanae 
 defensorem cum scriptis praesentibus destinare curauimus, 
 tam principi litteras quam singulis, quibus oportuit, dirigentes.

quapropter deum nostrum congruis precibus oramus, ut ipse 
 salutem uestram sua propitiatione custodiat et causae qualem 
 desideramus concedere dignetur effectum, quia nihil maius 
 inter titulos imperatoris optimi adscribitur, quam si eum 
 ecclesiae gratia praesens et futura praedicare mereatur pacis 
 auctorem. Data III. Kal. Maias Eutharico cons.

HORMISDA LEGATIS NOSTRIS QVIBUS SUPRA, Necesse est, ut 
 uel de iniunctae actionis statu uel de uestrae dilectionis

 
 
 
 cogitemus absentia, et pro his rebus sollicitudo nostra non 
 patitur scribendi quaslibet occasiones omittere.

antehac per 
 magistrianum, qui in patricii Symmachi remeauit obsequium, 
 litteras karitati uestrae direximus, hortantes, ut nos de uniuersis, 
 quae in causa ecclesiastica gesta sunt uel geruntur, 
 non omitteretis instruere: quod et facere pro nostrae cogitationis 
 releuatione debebitis. nostri enim uoti est, ut labori 
 uestro deus omnipotens desideratum concedere dignetur 
 effectum.

Stephanum negotiatorem, per quem uobis nostra 
 contradentur alloquia, in quo ratio poposcerit, competentibus 
 solatiis adiuuate, quia hunc semper nostrum fuisse recolitis. 
 Data eodem die.

Erat optabile et uoto nostro conueniens consonantia praeteritis 
 nuntiare, scilicet pontificem Constantinopolitanae ecclesiae 
 Iohannem esse superstitem et confessionem libello editam. 
 cuius merita non est dubium deo placere, qui inter catholicos 
 et communicatores sedis apostolicae meruit ad aliam ex hac 
 uita discedere.

in cuius locum Epiphanius quidam presbyter 
 quondam syncellus eius accessit. cuius initia bona uidentur, 
 nam rationabilia loquitur et promittit patrum se regulas 
 seruaturum pacem unitatemque ordinatam non dissipare sed 
 magis augere.

ista sunt quae promittit; quid tamen opere 
 possit implere, adhuc ignoramus; has siquidem litteras 
 quartum post ordinationem eius diem reperta occasione 
 transmisimus necdum cum eo communicauimus, non quasi 
 resistentes sed quia adhuc ab eo non sumus inuitati.

superest

 

 
 
 
 ut beatitudinis uestrae insistat oratio, quatenus diuinae gratiae 
 adiutorio talis erumpat, per quem de perfecta possimus unitate 
 gaudere. Accepta VII. Idus Apriles Rusticio cons.

Non miramur apostolatus uestri precibus cuncta nobis 
 prospera successisse, scientes, quod amplius nostro ministerio 
 uestra pro nobis elaboret oratio. ita enim totus se ecclesiastici 
 negotii tulit euentus, ut dubitari non possit beati Petri per 
 singula prouenisse miraculum: primum, quod tantum in ipsis, 
 qui dignitate funguntur, inuenimus religionis ardorem, ut 
 Uitalianus, Pompeius et Iustinianus nobis occurrerent in 
 decem milibus et de aduentu nostro cum uestra gratiarum 
 actione gloriari non arbitrarentur indignum; deinde, quod 
 tanta fuit etiam in plebe deuotio, ut pars maxima populorum 
 cum cereis simul et laudibus uestris nostrum praestolaretur 
 aduentum.

sub hac itaque celebritate secunda feria hebdomadae 
 maioris Constantinopolim sospites hilaresque peruenimus 
 posteroque die piissimo principi praesentati tanto eius releuati 
 sumus affectu, ut, si alia minime praecederent, sola nobis ad 
 solatium piissimi principis gratia suffecisset.

sed orationibus 
 uestris maiora secuta sunt; nam eo die sub senatus cuncti 
 praesentia episcopi quoque quattuor affuerunt, quos Iohannes 
 Constantinopolitanus antistes pro partis suae defensione transmiserat: 
 quibus libellum apostolicae sedis ostendimus omniaque 
 in eo recte canonica esse probauimus.

postremo quinta feria, 
 hoc < est > cena domini, ad palatium in generali conuentu

 
 
 
 uenit episcopus et perlecto libello consentiens cum summa 
 deuotione subscripsit. quis explicet, quanta illic principis 
 pariter ac senatus laetitia fuerit, quas ibi lacrimas gaudia 
 pepererint, quas uoces uel in laudem principis uel in sedis 
 uestrae totius coetus et cleri fauor emisit? explicari haec 
 relatione non possunt sed considerationi uestrae portitorique 
 relinquimus, quod eloqui non ualemus.

a palatio in ecclesia 
 summa cum celebritate peruenimus, ut fidei animorumque 
 concordiam communionis quoque roboraret. credi uix potest, 
 quis fletus laetantium, quae inmensitas fuerit exundatioque 
 populorum: ipsa suam laetitiam turba mirabatur nec dubitari 
 poterat manum affuisse caelestem, quae talem mundo contulit 
 unitatem.

Acacii praeuaricatoris anathematizati nomen de 
 diptychis ecclesiasticis sed et ceterorum episcoporum, qui 
 eum in communione secuti sunt, sub nostro conspectu significamus 
 erasa; Anastasii quoque ac Zenonis nomina similiter 
 ab altaris recitatione summota. pax est orationibus uestris 
 Christianorum mentibus reddita; una totius est ecclesiae 
 anima, una laetitia; solus luget humani generis inimicus 
 uestrae precis expugnatione collisus.

orate, ut Antiochenam 
 quoque similis felicitas inlustret ecclesiam, de cuius antistite 
 adhuc tractatus nutare conspicitur, quoniam inter diuersa uota 
 populorum de personae electione non constat. credimus tamen, 
 quod precibus beatitudinis uestrae de ipsa quoque uelociter 
 ordinatio digna proueniat, ut coepta pax temporibus uestris 
 per omnem mundum pariter dirigatur et cunctis partibus in 
 apostolicam communionem fidemque conuenientibus perfecta. 
 sicut pridem fuerat, omnibus membris capiti suo connectatur 
 ecclesia. Accepta * *

Per Eulogium u. c. litteras beatitudinis uestrae suscepimus, 
 in quibus significastis intentionem monachorum Scythicorum et 
 quomodo uisum fuerat apostolatui uestro episcopo Constantinopolitano 
 causam delegare, ut ipse inter eos et qui ab eis 
 impetuntur audiret. mihi quidem non displicuerat, quia ubi 
 conscientia cum dei adiutorio nulla formidine terretur, a nullo 
 debet declinare, immo magis festinare, ut per examen quod 
 uerum est omnibus manifestetur.

significastis mihi ab illis 
 contestationem datam, ut non mihi haeretici iungerentur. quos 
 dicunt haereticos, ego ignoro, nisi illos forte, qui synodum 
 Calcedonensem suscipiunt, quos ego catholicos dico. Uictor 
 diaconus dicitur:

quidam cum isto, antequam nos Constantinopolim 
 ingrederemur, habuerunt intentionem de uno de trinitate 
 crucifixo et de Christo composito et de aliis capitulis. nobis 
 hic positis obtulerunt contra ipsum libellum tam nobis quam 
 episcopo Constantinopolitano: conuenimus in domum episcopi 
 ut, inter eos intentio quae uertebatur, agnosceremus.

praedictus 
 episcopus synodum Calcedonensem protulit; legit ante omnes 
 omnia, quae sunt in eodem concilio constituta, dicens \'praeter 
 ista nihil mihi aliud dicatur: qui sequitur ista, potest inter 
 catholicos esse\'. praedictus Uictor respondit \'suscipio similiter 
 et epistolas papae Leonis et sancti Cyrilli epistolas synodales, 
 quae sunt in Calcedonensi concilio allegatae, et manu mea 
 subscribo et sacramentis confirmo ista me suscipere et praeter 
 ista nihil aliud praedicare, et si inuentus fuero aliquando

 
 
 
 extra ista aliud praedicans, nullam circa me peto misericordiam). 
 Scythae e contra inchoauerunt dicere \'addatur et unus de 
 trinitate!1 nos e contra diximus \'quod non est in quattuor 
 conciliis definitum nec in epistolis beati papae Leonis, nos 
 nec dicere possumus nec addere).

displicuit hoc dictum. 
 Uictor tamen utrum sinceri animo haec diceret an doloso, 
 quis nosse potest, nisi qui corda cognoscit? uerba ista nos 
 audiuimus: dei est animum iudicare.

postea sine nobis 
 magnificus uir Uitalianus magister militum inter se et 
 episcopum Constantinopolitanum uocauerunt praedictum Uictorem; 
 locuti sunt cum eo: quid definierunt inter se, nescimus.

postea nec Uictor ad nos uenit nec est causa dicta. isti 
 tamen Scythae sciat beatitudo uestra quia omnes accipientes 
 synodum Calcedonensem Nestorianos dicunt dicentes non 
 sufficit synodus contra Nestorium\' et sic debere synodum 
 suscipere, quomodo ipsi exposuerint. qui homines quales sunt 
 aut quales intentiones habent et quid uolunt in fide catholica 
 introducere, cum dei adiutorio manifestatum est omnibus 
 catholicis nec indiget causa meo labore, quam deus pro sua 
 misericordia produxit ad lucem.

ego, quod a patribus didici, 
 quod semper ecclesia catholica seruauit, non tacui, non 
 abscondi. unus est deus, de quo Moyses loquitur dicens: 
 audi. Israel, dominus deus tuus deus unus est, et 
 in alio loco ait: dominus solus ducebat eos. unius 
 substantiae credimus trinitatem, quomodo praedixi, unam 
 deitatem, tres personas, quia nec plures deos dicimus credentes 
 unum deum esse, id est patrem et filium et spiritum sanctum, 
 nec tres personas negamus, ne Sabellii dogma uideamur sequi. 
 uerum est personam filii, id est uerbi\'\'dei, consubstantialem 
 patri: ipsa caro facta est, ipsa in utero Maiiae habitauit,

 

 
 
 
 ipsa naturam humanam suscepit sine peccato, unde filius dei 
 homo factus natus est de uirgine Maria.

propter quod eam 
 dei genitricem dicimus et credimus, quia unitas diuinitatis 
 et humanitatis, quae fieri coepta est ex quo Mariae angelus 
 Gabrihel annuntiauit dicens: aue Maria gratia plena, 
 spiritus sanctus superueniet in te uel cetera, non 
 tantum in utero non est diuisa sed nec in partu nec in 
 nutrimentis nec in passione nec in sepulchro nec in resurrectione 
 nec in caelo separata est, quia unus est filius dei dominus 
 noster Iesus Christus, non in personis diuisus, non in naturis 
 separatus neque in potentia diuersus.

idem est namque et 
 sustinens passionem, quia omnes haereses aut diuidens 
 quomodo Nestorius aut negans quomodo Eutyches aut minus 
 incarnationem credens quomodo Apollinarius aut fantasiam 
 introducens quomodo Manes a fide catholica sunt incisae: 
 homines operarii iniquitatis et hostes doctrinae apostolorum. 
 ista didici, ista audiui a maioribus nostris et, si forte citra 
 ista quid debeamus sequi ignoro, exponente beatitudine uestra 
 necesse est me sequi.

Maxentius tamen quod sub abbatis 
 uocabulo dixit se congregationem habere, si interrogetur aut 
 cum quibus monachis uixit aut in quo monasterio aut sub 
 quo abbate monachus factus est, dicere non potest. similiter 
 et si de Achille dicere uoluero, rem facio superuacuam; cui 
 hoc sufficit: semper latere propter conscientiam suam ab 
 omnibus catholicis damnatam. Data Id. Octobr. Eutharico 
 cons. Accepta XV. Kal. Decembr. cons. ss.

Magna est dei misericordia et inaestimabilia eius iudicia, 
 qui nihil occultum dimittit, ut probetur uniuscuiusque conscientia. 
 Dorotheus Thessalonicensis non nouus apparuit nec 
 ad praesens factum se demonstrauit quem olim uera praedicabat 
 opinio. iste semper in malis suis desideriis inuolutus. 
 data occasione exercuit quod-contra fidem catholicam semper 
 parturibat scelus.

in aliis litteris significauimus beatitudini 
 uestrae, quo ordine transeuntes Thessalonicam libellos non 
 potuimus suscipere; erat tamen constitutum post ordinationem 
 sanctae ecclesiae Constantinopolitanae unum ex nobis ad ipsum 
 dirigere, quia hoc spera<ra)t praedictus, ut unus ex nobis post 
 libellos susceptos cum ipso missas teneret, quasi testimonio 
 habens in generalitate se ad unitatem sedis apostolicae esse 
 coniunctum.

etsi tardo, factum est tamen, ut uenerabilem 
 Iohannem episcopum ad ipsum dirigeremus; directus est cum 
 ipso ex communi electione Epiphanius presbyter germanus 
 uenerabilis Inlustris episcopi; erat cum ipsis et Licinius 
 comes scolae ex ordinatione clementissimi imperatoris.

qui 
 Licinius tamen cum prius pro alia causa Thessalonicam esset 
 directus, congregata synodo de paroecia ecclesiae Thessalonicensis 
 ibi est inuentus <ex>spectans secundum promissionem 
 unum ex nobis. uoluerunt ipso praesente libellos facere et 
 subscribere. quod factum est: signauit ipsos libellos praedictus 
 uir, ueniens Constantinopolim factum nuntiauit; dicebatur

 
 
 
 nobis ab apocrisiario Dorothei \'iubete dirigere, qui libellos 
 suscipiat. deliberatum est, sicut praediximus, uenerabilem 
 Iohannem episcopum ambulare et, ut haberet testimonium 
 subscriptionis illorum, rogauimus piissimum imperatorem, ut 
 et comes Licinius ambularet cum eo. quod et factum est.

et 
 quia peruenerunt in ciuitatem, nuntiata est Dorotheo per 
 comitem Licinium praesentia nostrorum. qui direxit Aristidem 
 presbyterum cum aliis duobus episcopis, quos solus sciebat 
 aduersarios esse negotii, ut nostros uideret. cum quibus 
 uoluerunt facere in primis certamina de libellis dicentes \'sunt 
 capitula, quae debeant emendari\\ dixerunt nostri non esse in 
 potestate ipsorum hoc facere: (si uultis facere, deo gratias; 
 si non uultis facere, uenimus, salutauimus uos, perambulamus\'. 
 discesserunt post ista uerba.

ad aliam diem conuenerunt 
 iterum ista loquentes et, antequam propositionem uerborum 
 fecissent, ubi non est intentio generata, non iniuria secuta 
 est, subito populus insanus irruit super ipsum et duos pueros 
 occiderunt episcopi, caput etiam fregerunt episcopo in duabus 
 partibus et renes eius dissipauerunt et, nisi misericordia dei 
 et defensio sancti Marci basilicae eruisset eos de manibus 
 eorum, ibi perierant. liberati sunt tamen, quomodo dicitur, 
 quia manus publica superuenit, quae eos eruere potuit.

ista 
 et istorum concinnamenta Dorothei malitia fabricauit, qui 
 ante biduum quam peruenirent nostri Thessalonicam super 
 duo milia baptizauit. sacramenta tanta erogauit in populo, 
 quae possint ipsis ad tempora sufficere, significans plebi, quia 
 fides recta mutatur. ista quomodo non habuerant excitare 
 populum? ista quem non inuitabant ad seditiunem?

post hoc 
 et ipsum libellum, quem fecerat cum episcopis, ante populum 
 scidit dicens \'ego istud usque ad mortem meam numquam

 

 
 
 
 facio nec facientibus consentio\'. occiderunt et Iohannem 
 uenerabilem catholicum, qui nos uenientes susceperat in domo 
 sua, qui semper separatus fuit a communione Dorothei propter 
 synodum Calcedonensem: in quo talem mortem exercuerunt, 
 qualem illi <qui> sanctum Proterium occiderunt.

ista ad 
 clementissimum imperatorem peruenerunt et prope in tota 
 ciuitate catholicis luctus est propter talia quae contigerunt 
 scelera. promittit sancta clementia uindicare et iactare 
 Dorotheum, quia nos contestati sumus pietatem eius dicentes 
 \'nulla ratione Dorotheum inter episcopos aut in communione 
 sedis apostolicae potest beatissimus papa recipere\' et contra, 
 qui uoluerint eum in sua communione recipere, scire se esse 
 reos auctoritate ecclesiastica.

ista ad notitiam beatitudinis 
 uestrae festinauimus referre, ut nihil uos lateat, quod in istis 
 partibus agitur. Accepta IIII. Kal. Decbr. Eutharico cons.

DIACONIS ET BLANDO PRESBVTERO, Cum nos ecclesiasticae 
 prosperitatis gaudia subleuarent et prope plenum laboris 
 uestri fructum cottidie carperemus, repente nos inimica uniuersis, 
 quae uotiue successerant, fama confundit. cuius opinionis 
 ordinem etsi uobis necdum referentibus suspicamur 
 incertum, pro ipsius rei tamen magnitudine credidimus non 
 tacendum.

itaque perlatum est fratrem et coepispopum nostrum 
 Iohannem, dum ad Thessalonicam pro suscipiendis tantum 
 libellis, qui promittebantur, accederet, ita plebis inrationabili 
 seditione concussum, ut extincto primum eo, qui hospitium 
 uenienti praebuerat, ipse quoque non dissimili caede mactatus 
 et uix sacrosancti fontis reuerentia uindicatus euaserit.

cuius

 
 
 
 seditionis initium sub interrogationis dolosae commento ab 
 Aristide presbytero narratur exortum. uerum nos, si haec 
 manifesta sunt, adeo de plebe non querimur. erit in potestate 
 uenerandi principis temporis sui et catholici sacerdotis iniuriam, 
 qua iubeat, resecare censura.

sed id, quod ad nos attinet, 
 cura peruigili per uos deo propitio desideramus impleri, quia. 
 nullum uolumus aut non reddita ratione conuerti aut sic 
 rectam uiam fidei profiteri, ut sibi a principe aliquid sine 
 doctrinae remedio causetur imponi.

hoc igitur suggestione 
 uestrae supplicationis peragite, ut Thessalonicensis episcopus, 
 qui sub interrogationis obtentu ecclesiasticam pacem protracto 
 in longum nititur dissipare negotio, quam a uobis suscipere 
 noluit, a principe ad urbem directus ab apostolica percipiat 
 sede doctrinam et, quicquid sibi dubium putat, huc ueniens 
 praesenti a. nobis inquisitione condiscat; sic enim probare 
 potest se catholicae professionis seruare cautelam, non malitiose 
 concepta uindicare certamina.

sciat nos paratos esse et 
 bene inquirentes instruere et errantes ad fidei rectum tramitem 
 scientia duce reuocare, quia si dubitans paratam non uult 
 experiri doctrinam nec rursus in simplicitate cordis, quae 
 pacis et religionis causa iubentur, admittere, in aperto est, 
 qua mente uel dei nostri praeceptis obsistat uel orthodoxi 
 principis exempla contemnat.

in hac ergo parte totus 
 suggestionis uestrae actus immineat, quia nec illi alia possunt 
 ratione saluari et incitatae plebis sub hoc melius moderamine 
 causa sedatur. cum quo etiam Aristidem presbyterum clementissimus 
 princeps ad nos uenire praecipiat, quia, sicut praefati 
 sumus, omnes, quorum pax ecclesiastica ambiguitate diuiditur, 
 simul ad communionem nostram depulsa mali erroris aegritudine 
 catholicae scientiae cupimus sentire medicinam.

praeterea, 
 mox praesentia uos contigerit scripta suscipere, debebitis 
 
 
 
 bitis ad nos de uestris aliquem destinare cum relatione, quae 
 uniuersa contineat, unde < de > his, quae gesta sunt uel 
 geruntur, sollicitudinem nostram releuare debeatis. datarium 
 quoque litteris uestris adiungite, ne uobis portitoris tarditas 
 possit adscribi. Data III. Idus Octobr. Eutharico cons.

HORMISDA GERMANO ET IOHANNI EPISCOPIS ET BLANDO PRESBVTERO. Grauiter nos Iohannis catholi ci afflixit interitus, 
 quem haeretici Dorothei uesania perhibetis extinctum. nam 
 eundem Dorotheum Constantinopolim iussu principis didicimus 
 euocatum.

aduersus quem domno et filio nostro clementissimo 
 principi debetis insistere, ne ad eandem ciuitatem denuo 
 reuertatur sed episcopatus, quem numquam bene gessit, 
 honore deposito ab eodem loco ad ecclesiam longius relegetur 
 uel certe huc ad urbem sub prosecutione congrua dirigatur.

ad hanc etiam partem inuigilare debebitis, ne in loco eius 
 Aristides totius mali incentor et conscius quibuslibet subreptionibus 
 ordinetur, nam nihil prodest mutari personam, si 
 eius deformis nequitia perseueret; sed talem uirum debetis 
 eligere, ut de iudicio uestro cuncta catholicorum congregatio 
 gratuletur.

his igitur obseruatis pro Thomae atque Nicostrati 
 fratrum et coepiscoporum nostrorum personis intentio dilectionis 
 uestrae uehementer debet incumbere. nam quid prodest 
 ecclesiam redintegrasse, si ab eius corpore sacerdotes uideamus 
 extraneos, quos in nostram communionem uos caute atque 
 rationabiliter non ignorastis esse susceptos? unde non leuiter 
 nos res ista contristat, si ab his, qui sedis apostolicae

 
 
 
 praedicationem sequuntur, neglegantur qui in eius fide et 
 consensu recepti sunt.

idcirco, sicut hortati sumus, pro eorum 
 communione atque loco serenissimo principi uehementer 
 insistite; nam in eadem causa domno et filio nostro clementissimo 
 principi et uiro illustri Iustiniano filio nostro scripta 
 direximus, hortantes, ut cum uestra, quantum ad ecclesiarum 
 suarum receptionem pertinet, debeant caritate tractare. de 
 quo uos articulo nostrae ordinationis \'suspicamur immemores: 
 diximus enim, quemadmodum exclusis occupatoribus hi, de 
 quibus loquimur, ad proprias reuertantur ecclesias, ut illi 
 alibi, si tamen rectae sunt fidei, ordinentur.

de personis 
 Scytharum monachorum uir illustris Iustinianus nobis scripsit, 
 quarum exemplaria litterarum fraternitati uestrae direximus. 
 qui cum nollent sustinere uestrae dilectionis aduentum et 
 obseruationum moras se dicerent ferre non posse, temptauerunt 
 clam de urbe discedere. quos tamen nos fecimus sollicitius 
 custodiri, ea, quae de uobis contraria dixerunt, uolentes 
 agnoscere, ut, cum reuersi deo propitio fueritis, eorum error 
 rationabilibus adhortationibus corrigatur. Data III. Non. 
 Decembr. Eutharico u. c. cons.

HORMISDA QVIBUS SUPRA. Ita nos incolomitatis et actuum 
 uestrorum cura sollicitat, ut quamuis frequentibus occasionibus 
 non praetermittamus hortari certos nos de his, quae circa 
 uos aguntur, fieri litteris destinatis. nam et cum per hominem 
 illustris uiri atque magnifici patricii filii nostri Agapiti 
 desideriis nostris congruos miserimus affatus et nunc quoque 
 anxietatis nostrae credidimus solatio, si ad uos praesentia 
 scripta mitteremus:

tantum est, ut de actibus atque sospitate 

 
 
 
 uestra nec non et de mora, per quam uos detineri plurimum 
 dolemus, releuetis nos alloquiis sub occasione idonea portitoris. 
 Data VI. Idus Iul. Rusticio u. c. cons.

HORMISDA GERMANO EPISCOPO FELICI ET DIOSCORO DIACONIS ET 
 BLANDO PRESBVTERO. Animos nostros tam diuturnum dilectionis 
 uestrae silentium ut tantorum temporum contristat 
 absentia, praecipue cum uir magnificus patricius Symmachus 
 et uir illustris Romanus magister militum filii nostri reditum 
 apud nos caritatis uestrae sine dilatione promiserint, et 
 ignoramus, utrum illic causarum qualitas an certe fraus aliqua 
 simulata sub necessitate detineat, quia nobis sollicitudinem 
 sine cessatione gerentibus et paene uniuersos partium illarum 
 homines percontantibus diuersa et dissimilia nuntiantur.

et 
 ideo, quoniam causas tantae tarditatis uos melius deprehendere 
 et intellegere potestis atque cognoscere, significare nobis ista, 
 de quibus noster cruciatur animus, debuistis, uel si est causa 
 dilationis idonea, sicut constitutum est, aliquem de uestris 
 ad nos oportuerat destinari.

unde ne forsitan per uersutias 
 aut aliquam concinnationem uobis dilatio et impedimenta 
 generentur, sub celeritate nobis scribite, ut sub rationabili 
 ordinatione pro uestra repetitione ad filium nostrum imperatorem 
 clementissimum dirigamus.

ergo tam circa personas 
 quam de causa fidei, pro qua diu moramini, quid geratur. 
 instructe atque plenissime nobis uniuersa rescribite, ut omnibus 
 cognitis deo nostro fauente tractemus, quemadmodum personis 
 uestris et causae ipsius, cuius res agitur, possit misericordia 
 subuenire. Data Id. Iul. Rusticio u. c. cons. 
 t

DOMINO BEATISSIMO ET INEFFABILITER MIRABILI ET IN CHRISTI 
 GRATIA PRAEFERENDO PAPAE HORMISDAE POSSESSOR IN DOMINO 
 AETERNAM SALUTEM. Decet et expedit ad capitis recurrere 
 medicamentum, quotiens agitur de sanitate membrorum. quis 
 enim maiorem circa subiectos sollicitudinem gerit aut a quo 
 magis est nutantis fidei stabilitas expetenda quam ab eius 
 sedis praeside, cuius primus a Christo rector audiuit: tu e s\' 
 Petrus et super hanc petram aedificabo ecclesiam 
 meam?

arbitror uestram beatitudinem non latere, quantis 
 in Constantinopolitana urbe ecclesia laboret insidiis et ad 
 morem ueteris morbi in saniem uulnus iterum quaerat erumpere, 
 quod obductum creditur cicatrice. unde cum quorundam 
 fratrum animus de codice Fausti cuiusdam natione Galli 
 Reginae ciuitatis episcopi. qui de diuersis rebus et frequentius 
 de gratia dei diserte uisus est disputare. in scandalum 
 moueretur aliis, ut se habent humana studia, in contrarium 
 renitentibus, me crediderunt de hoc ambiguo consulendum. 
 dixi quidem ea, quae a tractatoribus pro captu prop<rii>

ingenii 
 disputantur, non ut canonica recipi aut ad synodalium uicem 
 pro lege seruari sed habere nos certa, scilicet quae ueteri 
 lege uel noua conscripta et generalibus patrum sunt decreta 
 iudiciis, ad fundamentum fidei ac religionis integram firmitatem; 
 haec autem, quae antistites diuersi conscripserunt, pro qualitate 
 sui sine praeiudicio fidei solere censeri. sed cum haec.

quantum in eorum frequenti postulatione persensimus, magis

 
 
 
 eis excusatio uideretur, uel pro eorum prece uel pro obsequii 
 occasione reddendi apostolatui uestro per lustinum diaconem 
 meum praesumpsi apices meae paruitatis ingerere, quibus 
 principaliter orationum uestrarum munimen exposcens quaeso, 
 ut consulentes, quid de praefati auctoris dictis uideatur, 
 auctoritate apostolicae responsionis agnoscant, maxime quod 
 filii quoque uestri magistri militum Uitalianus ac lustinianus 
 praecipue super hac re rescripto beatitudinis uestrae similiter 
 informari desiderant.

codicem quoque retractandum antehac 
 direxisse me memini continentem beati Pauli apostoli epistolarum 
 explanationes, pro quo rescripto gratulari non merui. 
 unde simili prece deposco, ut praerogatiuam benedictionis 
 uestrae - competenti responsione merear adipisci. Accepta 
 XV. Kal. Aug. Rusticio cons.

HORMISDA POSSESSORI EPISCOPO, Sicut rationi congruit, ut 
 consulant ambigentes, ita par est respondere consultos, quia 
 ipse impellit in errorem, qui non instruit ignorantem, nec 
 quicquam aptius est studioso religionis quam inquisitio ueritatis, 
 quando facilius deuium uitat. qui iter per quod gradiatur 
 rogat.

sed priusquam respondendi curam de his, quae dilectio 
 tua percontatur, aggrediar, libenter in litteris tuis fidei tuae

 

 
 
 
 me fateor inuenisse feruorem, cuius calore succensus rediuiuam 
 in illis partibus infidelium peruersitatem uigere suspiras. 
 dignissimus dolor, qui dedita deo corda contristet, nec enim 
 est apud eos lapsus inlamentabilis, quibus est igniculus 
 caritatis, quia unum spiritalium uotum est salus inconcussa 
 cunctorum.

sed non est ignota ecclesiis dei de huiusmodi 
 procellis aut insueta tempestas: quamuis rectoris sui gubernaculo 
 inconcussa persistat, uariis tamen insurgentium fluctuum 
 laborat uexata turbinibus.

nam unde est psalmidici uox 
 prophetae, qui ipsius ecclesiae personam spiritu, quo implebatur, 
 adsumens saepe inquit expugnauerunt me a iuuentute 
 mea, etenim non potuerunt mihi? concutiunt, sed in 
 nihilo praeualebunt. adhuc in area sumus, mixta sunt frumenta 
 cum paleis, gemunt boni consortia malorum; sed superest 
 flamma non necessariis et parata sunt horrea iam probatis. 
 ubi terrarum non ista permixtio ?

nos fixis decet instare 
 uestigiis: proficiemus inter aduersantes propriis bonis, si 
 erroribus non inuoluamur alienis; probat enim uirtutis suae 
 ualidum robur, qui cum impellitur non mouetur.

ubi non 
 uariae temptationis aculei? quales per hunc fere iugem annum 
 quorundam Scytharum, qui monachos praeferebant specie non 
 ueritate, professione non opere, subtili tectas calliditate 
 uersutias et sub religionis obtentu famulantia odiis suis 
 uenena pertulimus studentes eos ab interno uulnere medicabilis 
 patientiae moderamine sanare, beati Pauli monita non 
 tacentes: noli uerbis contendere; ad nihil enim 
 utile est nisi ad subuersionem audientium?

sed 

 

 
 
 
 quando uirus, quod uiscera penetrarit, euellitur? quando corda 
 male sibi credula ueritatis obtemperant institutis? quando 
 induit oboedientiae humilitatem opinionibus suis uallata 
 superbia? quando acquiescunt paci contentionum studiis. 
 adsueti, sola certamina amantes de religione captare et 
 mandata neglegere?

numquam apud eos caritas nouo commendata 
 praecepto, numquam pax dominico relicta discessu: una 
 pertinacis cura propositi rationi uelle imperare, non cedere; 
 contemptores auctoritatum ueterum, nouarum cupidi quaestionum; 
 solam putantes scientiae rectam uiam qualibet conceptam 
 facilitate sententiam: eo usque tumoris elati, ut ad arbitrium 
 suum utriusque orbis putent inclinandum esse iudicium, nec 
 in numero fidelium deputantes sequaces traditionis paternae, 
 si suae uiderint cedere nolle sententiae; docti crimina serere, 
 obtrectationum uenena componere. integrum ecclesiae corpus 
 odisse, seditiones instruere, inuidiam concitare et pro oboedientia, 
 quae in coenobiis principatum regularis obtinet 
 disciplinae, obstinationem pertinacis amare superbiae.

non 
 illos potuimus monitis, non mansuetudine, non auctoritate 
 comprimere. in publicum usque prodiere conuentum ad 
 concussionem quietis circa regum etiam statuas inclamantes, 
 et nisi fidelis populi constantia restitisset, per diabolicae 
 semina nefanda zizaniae apud illos dissensionem et discordiam 
 commouissent, per quos adiutorio dei de regionibus eorum 
 est pulsa dissensio. sero probauimus prophetica apostolum 
 uoce dixisse in nouissimis diebus instare tempora periculosa

 

 
 
 
 et fore homines sui tantum amatores, habentes formam 
 pietatis. uirtutem autem eius abnegantes, itaque esse uitandos.

haec ideo dilectioni uestrae indicanda sub occassione credidimus, 
 ne, si illuc fuerint forte delati, ignorantes, quemadmodum 
 se in Romana urbe tractauerint, sub aliqua uerborum simulatione 
 deciperent. hi uero, quos uos de Fausti cuiusdam Galli 
 antistitis dictis consuluisse litteris indicastis, id sibi responsum 
 habeant neque illum neque quemquam, quos in auctoritatem 
 patrum non recipit examen, catholicae fidei aut ecclesiasticae 
 disciplinae ambiguitatem posse gignere aut religiosis praeiudicium 
 comparare. fixa sunt a patribus, quae fideles sectari 
 debeant instituta; siue interpretatio seu praedicatio seu uerbum 
 pro populi aedificatione compositum, si cum fide recta et 
 doctrina sana concordat, admittitur, si discordat, aboletur. 
 unum est fundamentum, extra quod quaelibet fabrica si 
 consurgit, infirma est; super illud, quisquis aedificat seu 
 uilia seu pretiosa, consideret. errat autem is, qui a uia, quam 
 patrum electio monstrauit, exorbitat.

nec tamen improbatur 
 diligentia per multa discurrens sed animus a ueritate declinans. 
 saepe ex his necessaria prouidetur, de quibus ipsi aemuli 
 conuincantur, instructio nec uitio dari potest nosse, quod 
 fugias, atque ideo non legentes incongrua in culpam ueniunt 
 sed sequentes. quod si ita non esset, numquam doctor ille 
 gentium adquieuisset nuntiare fidelibus: omnia probate, 
 quod bonum est tenete.

non ab re est etsi mundanum, 
 non tamen a ratione discretum miscere sermonem. fertur

 

 
 
 
 quidam nobilis arte pingendi, cum equum peniculo uellet 
 explicare perfectum, asellum sibi proposuisse pingenti, asserens 
 non ut iumentum imitaretur informe sed ne in alicuius 
 deformis liniamenti similitudinem lapsus incideret.

non improuide 
 patrum ueneranda sapientia fideli posteritati, quae essent 
 canonica dogmata, definiuit, certa librorum etiam ueterum in 
 auctoritatem recipienda sancto spiritu instituente praefigens 
 opinioni suae lector indulgens non quod aedificationi 
 ecclesiasticae conueniret sed quod uoluntas sua concepisset 
 assereret. quid ergo calumniantibus opus extra constitutos 
 ecclesiae terminos porrigere quaestiones et de his, quae ita 
 habentur dicta, quasi dicta non sint, mouere certamina, cum 
 Christiana fides canonicis libris et synodalibus praeceptis et 
 patrum regularibus constitutis stabili et inconcusso tramite 
 limitetur?

de arbitno tamen libero et gratia dei quid Romana 
 hoc est catholica sequatur et seruet ecclesia, licet et in uariis 
 libris beati Augustini et maxime ad Hilarium et Prosperum 
 possit cognosci, tamen et in scriniis ecclesiasticis expressa 
 capitula continentur, quae si ibi desunt et necessaria creditis. 
 destinabimus, quamquam qui diligenter apostoli dicta considerat, 
 quid sequi debeat euidenter agnoscat.

Data Id. Aug. 
 Rusticio u. c. cons.

IUSTINUS AUGUSTUS HORMISDAE PAPAE. Quo fuimus semper 
 et quo sumus studio pro conciliandis sententiis catholicam 
 fidem colentium, ut eodem animo cuncti uenerentur lumen 
 indiuiduum trinitatis, palam fecisse dinoscimur nunc legatum 
 ad uestram beatitudinem ultro ob hoc ipsum dirigentes 
 Gratum u. s. magistrum scrinii, quo remedium tandem 
 reperiatur discordiis uaria certantium, nunc prono libentique 
 suscipientes affectu uiros religiosissimos, quos interuentores 
 unitatis uestra sedes apostolica credidit destinandos.

profecto 
 etenim tamquam ipsam pacem et iucundis eos oculis aspeximus 
 et extensis manibus duximus amplectendos; quin etiam omni 
 intentione ordinauimus, ut uenerabilis ecclesia Constantinopolitana 
 nec non complures aliae uota suscipiant uestra non 
 solum in ceteris sed in auferendis etiam nominibus ex sacris 
 diptychis, quae remouenda maxime postulastis.

uerum nonnullae 
 fuerunt urbes et ecclesiae tam Ponticae quam Asianae ac 
 praecipue Orientales, quarum clerici uel populi omnibus 
 pertemptati minis atque persuasionibus tamen nequaquam 
 flexi sunt, ut tollant antistitum et repellant nomina, quorum 
 apud eos opinio floruit, sed morte uitam duriorem aestimant, 
 si mortuos condemnauerint, quorum gloriabantur uita superstitum. 
 quid igitur faciamus huiusmodi pertinaciae, quae nec 
 dictum audiens exsistit et tormenta in tantum despicit, ut

 
 
 
 amplum sibi ac festiuum iudicet, si corpore prius quam 
 religioso desistat consilio?

nobis quidem uidetur opus esse 
 mollius agendi et clementius. quae si non in tua sanctitudine, 
 iam nec in alio poterunt inueniri. nam neque sanguinis et 
 suppliciorum cupidi, quod dictu etiam graue est, libellum 
 suscepimus neque ut paruo discrimine remaneant imperfecta 
 concordiae desideria, sed ad prorogandam quo possumus ordine 
 coniunctionem membrorum ecclesiae. utrum itaque praestantius 
 erit minorum gratia in totum esse nobis absectas tantas 
 multitudines an concessis exiguis et remissis maiora et omni 
 ratione quaerenda corrigi, ut. quae non licuit per omnia, 
 saltem ex necessariis partibus allegantur?

ueniam itaque 
 nominum postulamus, non Acacii, non utriusque Petri, non 
 Dioscori uel Timothei, quorum uocabula ad nos datae 
 sanctitatis tuae epistolae continebant, sed quos in aliis 
 celebrauit ciuitatibus episcopalis reuerentia et hoc exceptis 
 urbibus, ubi uestrae beatitudinis libellus iam in plenum 
 admissus est, nisi hanc quoque partem beniuolentia statuerit 
 uestra mitius corrigendam.

uerum nec iudicio res caret sedis 
 apostolicae, ut non magis uenia dicenda sit quam deliberata 
 iam ac perspecta definitio: Anastasius siquidem religiosissimae 
 memoriae, uestrae culmen ecclesiae, palam aperteque constituerit, 
 cum ob hoc idem scriberet negotium decessori nostro. 
 satis esse pacem affectantibus, si nomen tantum reticeatur 
 Acacii. ergo priora uestrae sedis constituta sequitur, qui non

 

 
 
 
 omnes memorias mortuorum iudicat contemnendas, ut indignum 
 habeatur et incongruum, si non placidior omnibus non solum 
 defunctis sed etiam superstitibus uestra diuulgetur in omni 
 fine terrarum lenitas.

et hoc quidem non dubitauerimus ita 
 gratiosum uobis futurum, ut pacifico statim responso laetior 
 mundus reddatur. retinet autem uestra sanctitas, quod dudum 
 scripsimus ex Oriente supplicationes nobis esse destinatas 
 uoluntatem ipsorum continentes et arbitrium, in quo sese 
 duraturos ostendunt firmiter et quo nulla ratione desistendum 
 aestimant.

hanc itaque cartulam secundum nostra promissa 
 per Iohannem uirum reuerentissimum episcopum dirigendam 
 uobis in praesenti merito credidimus, ut a uestra sede etiam 
 tenor eius admissus ad colligendas proficiat et adunandas 
 ubique uenerabiles ecclesias et Hierosolymitanam praecipue, 
 cui tantum omnes fauorem impendunt quasi matri Christiani 
 nominis, ut nemo audeat ab ea sese discernere.

consensum 
 itaque proprium tuam sanctitudinem epistolari quoque pagina 
 conuenit declarare, ut cognito omnibus atque patefacto 
 tenorem eiusdem cartulae a uobis etiam laudari et tenaciter 
 custodiri laetior mundus existat. Data V. Id. Septembr. Chalced. 
 Rusticio cons. Accepta prid. Kal. Dec. cons. ss.

DEO AMABILI AC PIISSIMO IMPERATORI EX DEO AUGUSTO ET 
 PRINCIPI IUSTINO CHRISTIANISSIMO DEPRECATIO ET SUPPLICATIO 
 AB HIEROSOLVMITANTIS ET ANTIOCHENIS ET SECUNDAE SVRIAE 
 CLERICIS ET ABBATIBUS ET POSSESSORIBUS PROUINCIAE SVRIAE.

Haurite aquam cum laetitia ex fontibus salutis 

 

 

 
 
 
 uociferator Esaias propheta exclamat, fontes salutis euangelicas 
 ueritatis praedicationes manifeste ostendens, ex quibus beati 
 apostoli et eorum qui per ordinem fuerunt discipuli et 
 sapientes ecclesiae doctores salutarem aquam fidei haurientes 
 omnem sanctam dei ecclesiam irrigauerunt, quae in petra 
 summi apostolorum subnixa rectam et inconflexibilem confessionem 
 custodiens fiducialiter cum eo ad unigenitum filium 
 dei omni tempore exclamat dicens: tu es Christus filius 
 dei uiui.

hanc salutarem confessionem a sanctis quattuor 
 synodis, quae euangelicis praeceptis sunt honoratae, suscipientes 
 numquam per Christi gratiam a traditis nobis rectis dogmatibus 
 deuiauimus, sicut rerum testatur probatio et tempore necessitatis 
 fidei constantia demonstrat.

si igitur ut Christiani 
 rationis fidei sumus participes, domine piissime, et ad communem 
 pacem et ad unitatem festinamus, nostram fidem, 
 quam ab initio suscepimus, per hanc satisfactionem nostram 
 manifestam uestrae facimus pietati, ut notum sit, quia et 
 paci concurrimus et a recta cum dei iuuamine non deuertimus 
 fide sed omnem ex aequo haeresim execramur, non solum 
 Eutychianistas et acefalos, sed et Nestorianos et hominem 
 colentes toto animo odientes anathematizamus.

nos autem, 
 domine Christianissime imperator, sicut superius dictum est, 
 in patrem et filium et spiritum sanctum ab initio baptizati

 

 
 
 
 quoque et credentes unam essentiam dei in tribus subsistentiis 
 adoramus, secundum sanctorum patrum mathema et symbolum 
 credentes in unum deum patrem omnipotentem et in unum 
 dominum nostrum Iesum Christum unigenitum deum uerbum, 
 similiter et in unum spiritum sanctum, et secundum hoc 
 diuinum mathema definitionem a sancta Calcedonensi synodo 
 promulgatam intellegimus quoque et suscipimus, confitentes 
 et credentes.

quia una substantia uel persona, quod idem 
 ipsa sancta synodus in duabus naturis, id est in deitate et 
 humanitate, indiuise et inconfuse praedicauit deum uerbum, 
 dominus noster Iesus Christus unus est ex sancta et unius 
 essentiae trinitate.

si enim unum deum in tribus subsistentiis, 
 sicut dictum est, accipimus, pater autem non est incarnatus 
 nec spiritus sanctus, deus uerbum incarnatus est et homo 
 factus est unus ex sancta et unius essentiae trinitate secundum 
 filiationis proprietatem.

sic ita secundum praedictas sanctas 
 quattuor synodos credentes et secundam dei uerbi natiuitatem 
 secundum carnem confiteri non renuimus (unde proprie dei 
 uirgo genitrix esse creditur, tamquam natura et ueritate unius 
 essentiae patris filium deum uerbum per naturam immutabilem 
 ex ipsa factum hominem enixa est) et duas naturas in Christo 
 per essentiam uel substantiam unitas confitentes sicut in

 

 
 
 
 unius persona uel substantia neque harum diuersitatem uel 
 proprietatem post unitionem auferimus nec eas diuidere in 
 duabus personis et substantiis per unitionem sumus edocti

eundemque acimus unigenitum filium dei et ante incarnationem 
 eius et post, id est deum simul et hominem, passibilem 
 carne impassibilem deitate, circumscriptum corpore non 
 circumscriptum spiritu, id est terrenum et caelestem, quem 
 mundus ut hominem cepit et ut deum continere non potuit, 
 mortalem et inmortalem, nusquam naturarum diuersitate 
 sublata neque diuidentes per essentiam unitionem.

hoc enim 
 uera magnum pietatis mysterium, quia unus ex sancta et 
 unius essentiae trinitate incarnatus et homo factus deus 
 uerbum in utraque natura deitatis et humanitatis indiuise et 
 inconfuse cognoscitur et adoratur, non conuersionem uel 
 mutationem sustinens sed proprietatem utriusque naturae in 
 una persona in semet ipso conseruans.

ob hanc igitur fidem 
 praedictas sanctas synodos suscipientes et custodientes anathematizamus 
 omnes, qui aduersus eas quocumque tempore 
 uel modo aliquid conscripserunt, praecipue Iohannem Egeotam, 
 qui aduersus memoratam sanctam Calcedonensem synodum 
 multas ut Nestorianus blasphemias euomuit, similiter condemnantes 
 et Timotheum Elurum cognominatum sicut Eutychianistam 
 aduersus eam cum suis latrantem sequacibus.

ita ergo 
 cum dei iuuamine semper sensimus et iam nunc sentimus.

 
 
 
 quapropter hanc satisfactionem uestrae obtulimus pietati; 
 iubere enim dignata est nos proprium intellectum et quemadmodum 
 de sana fide sentimus exponere, quia quidam 
 haeretici, dum suam malam fidem occultare festinant, nostram 
 in Christo libertatem et rectam fidem detractare conantur.

supplicamus igitur uestram clementiam sollicitudinem de 
 perfecta ecclesiarum unitione sanctarum habere debere, ut 
 unitas, quae cum dei facta fuerit iuuamine, <custodiatur> 
 nec ullo deinceps rationabili aut inrationabili occasionis fomite 
 inquietari pax possit. deus autem omnium uestrum pium 
 adimpleat desiderium in gloriam sui et rei publicae disciplinam !

DOMINO PER OMNIA SANCTO AC BEATISSIMO FRATRI ET COMMINISTRATORI HORMISDAE EPIPHANIUS IN DOMINO SALUTEM. Quantam 
 habuimus alacritatem nos quoque et piissimus ac Christianissimus 
 imperator una cum fidelissima et in omnibus bonis 
 florente coniuge sua circa rectam et puram sanctarum 
 ecclesiarum unitionem et quemadmodum cum caritate dei, 
 qua nos decebat, destinatos a nobis sanctos episcopos et 
 religiosos suscepimus et uenerandos habuimus clericos, existimamus 
 quidem et ante ex his, quae acta sunt, satisfactum 
 uestrae beatitudini.

credidimus tamen, quod, si dominus et 
 saluator Iesus Christus deus noster idem ipsos reuerentissimos 
 comministratores nostros incolomes uestris obtutibus praesentauerit, 
 omnia, quae excitata sunt, uobis sanctissimis manifesta 
 fieri. et laborem, quem potuimus sustinere, per hos ipsos

 
 
 
 manifestius cognoscetis, quemadmodum per dei gratiam et 
 fidelissimorum principum nostrorum Constantinopolitanae ciuitatis 
 nostra ecclesia pacifice est gubernata et nomina eorum 
 inter sacra non sunt recitata mysteria, quae sedi uestrae 
 profana cognouimus, sed quattuor conciliorum pro recta fide 
 consonantia praedicatur et hoc ipsum omnibus sacrorum 
 diptychorum recitatione manifestum est.

annuntient igitur 
 nobis, quia non parui nobis subiecti sacerdotes nec rursus 
 sub eorum ordinatione episcoporum parua est subdita multitudo, 
 qui bonum huius coeptae unitionis amplectuntur; uestra 
 etiam sanctitas cognoscat istius se generalis boni et principem 
 et inceptorem nihilominus constitutum.

unde fortiter ad 
 uigilandum beatitudo uestra laudis est stimulis excitanda, ne, 
 id quod diuina in honorem uestri coeperat ordinare misericordia, 
 non ad plenum ita ut condecet communis unitas prouenire 
 uideatur.

diligentius autem de his fidelissimi et piissimi nostri 
 principes de sanctarum dei ecclesiarum unitate et concordia 
 gaudentes ad uestram mandauerunt beatitudinem, supplicationes 
 a plurimis sanctis sacerdotibus suscipientes tam Ponti quam 
 Asiae prouinciae et maxime Orientis, apud quos nomina 
 quondam sacerdotum suorum tacere difficile et impossibile 
 esse uidetur tantaque eorum obstinatio est, ut omne periculum 
 pro tali facto parati sint sustinere.

igitur praecedentes omnes 
 circa pacis studium necessarium causas considerantes, quia 
 per solam istam humilitatis uiam communem omnibus 
 unitionem et salutem inuenimus, interrogantes, sicut dictum 
 est, et satisfacientes uobis ab illis, qui a nobis in hoc negotio 
 sunt destinati, causam cum pacifica, qua uos decet, gubernatione 
 dispensetis. nam dum una utraque sit ecclesia, procul 
 dubio et bona, quae per uigilantiam eueniunt, communis exinde

 
 
 
 laudis gloria utrisque patriarchalibus sedibus rimatur, ut 
 consuete omnium dominus et conditor Christus uerus deus 
 noster magnificetur.

de his autem omnibus summo uobis 
 supplicentur affectu Iohannes sanctissimus episcopus multos 
 nobiscum sudores in praesenti deponens certamine et Heraclianus 
 reuerentissimus presbyter sanctae nostrae maioris ecclesiae et 
 cohabitator noster et Constantinus reuerentissimus diaconus 
 eiusdem maioris ecclesiae, per quos et nostra synodalia 
 symbola secundum ecclesiasticas uestrae beatitudini simul 
 destinauimus leges.

nunc igitur piissimi nostri imperatores 
 studium circa sanctarum ecclesiarum unitionem ostendentes 
 pacificis . ad uestram beatitudinem de his causis utendo litteris 
 et oblatas sibimet ab Hierosolymitanis et Orientalibus petitiones 
 destinauerunt. nos ergo occasionem salutationis inuenire 
 uolentes hanc ad uos fecimus epistolam, per quam supplicamus 
 proponentes uobis sanctissimis hanc uocem diuinam:

ecce 
 tempus acceptabile, ecce nunc dies salutis! ecce 
 credidit nobis omnium dominus talentum, quod augmentatum 
 possit restitui boni operis fructu et saluare per laudabilem 
 uestram dispensationem tantas quidem sanctas ecclesias 
 tantosque earum sacerdotes et multitudinem innumerabilem 
 nunc quidem unitam sanctae ecclesiae, periclitantem autem et 
 errantem si uestrae beatitudinis gubernaculum commoretur, 
 et maxime hos, qui in sanctis locis habitant Christi dei nostri, 
 ita ubique sanctis adhaerentes ecclesiis, ut eorum respui non

 

 
 
 
 debeat multitudo. nam omnes per suggestionem eorum ita in 
 obstinationis suae malo perdurant, ut uelint ante uita recedere 
 quam excogitata relinquere, ut si deus hos per uestram 
 beatitudinem adunari praeceperit, uestrae laudis meritum et 
 praesentibus et futuris adscribatur temporibus.

oret igitur 
 uestra sanctitas tam pro piissimis et Christianissimis principibus 
 quam pro nostra paruitate et uniuersali unitione, ut 
 gratia sanctae et unius essentiae trinitatis et intercessionibus 
 dominae nostrae sanctae gloriosae uirginis et dei genitricis 
 Mariae omnia ad unitatem indiuisam conueniant et fundamentum 
 inconcussum catholicae fidei confirmetur, per omnia sanctissime 
 frater.

indicia autem nostrae secundum Christum deum 
 nostrum caritatis per uiros reuerentissimos destinauimus ad 
 ministrationem diuinae culturae et sanctae et apostolicae 
 uestrae ecclesiae calicem aureum gemmis circumdatum, 
 patenam auream et alium calicem argenteum, uela holoserica 
 duo, quae suscipere uestram < beatitudinem > supplicamus 
 cum illa karitate, quam uos habere secundum deum non 
 dubitamus.

omnem in Christo fratemitatem, quae cum uestra 
 est sanctitate, nos quoque et qui nobiscum sunt plurimum 
 salutamus. Accepta pridie Kal. Decembr. Rusticio u. c. 
 cons.

DOMINO NOSTRO SANCTO AC BEATISSIMO PATRI PATRUM ARCHIEPISCOPO ET PATRIARCHAE HORMISDAE THEOPHILUS BASILISCUS 
 ESAIAS ANASTASIUS PATERNUS MARCIANUS ET CETERA SANCTA

 
 
 
 SVNODUS QVAE IN CONSTANTINOPOLITANA EST CIUITATE CONGREGATA.

Innumerabilem et inuestigatam magni dei et saluatoris nostri 
 Iesu Christi sapientiam, quantum hominibus datur intellegi, 
 considerantes caritatem eius inmensam iuste miramur et cum 
 magna clamamus uoce: quis loquatur potentias domini, 
 auditas faciat omnes laudes eius?

ecce enim per 
 bonam uoluntatem sanctae et unius essentiae trinitatis et 
 intercessiones gloriosae Mariae uirginis, studio quoque et 
 uigilantia Christianissimi et fidelissimi nostri imperatoris et 
 piissimae reginae, olim quae fuerant membra diuisa, per 
 spiritus sancti gratiam ad unitatem et caritatem perfectam 
 sunt redacta et sicut Moyses et Aaron duces dei uerae 
 culturae Israhelit<ic>ae nominati nunc ita et nos gaudentes 
 clamamus: cantemus domino! gloriose enim honorificatus 
 est, adiutor et protector factus est mihi 
 in salutem, et haec sentire et praedicare cum fiducia 
 sumus edocti.

considerantes autem caritatem et deo amabilem 
 uestrae beatitudinis uitam etiam ex his, qui a uobis sunt 
 destinati reuerentissimi legati, similiter et pacem sanctarum 
 dei ecclesiarum tam senioris quam nouellae Romae, cui nos 
 ipsi participes fuisse monstramur, bono pastori et principi 
 omnium Christo deo nostro consuete gratias referimus.

nam 
 post obitum sanctae recordationis quondam archiepiscopi et 
 patriarchae Iohannis Constantinopolitanae ciuitatis deus, qui 
 propriam sanctam ecclesiam in petra rectae fidei incorrupta 
 fundauit et portas inferi non praeualere ei decreuit, dedit 
 nobis sanctum pastorem et patriarcham Epiphanium uirtutibus 
 et correctionibus et meditatione diuinarum florentem scripturarum, 
 rectam quoque tenentem fidem et orbatorum paternam 
 regentem sollicitudinem et — quid amplius dicam? —

 

 
 
 
 omnem praeconiorum fontem transcendentem.

his ergo uirtutibus 
 pollens non inmerito proprias et creditas sibimet 
 maximas ecclesiae curas sapienter et honeste gessisse dinoscitur, 
 habens in mente illud, quod a sacri cantici auctore 
 relatum est: os meum loquitur sapientiam et meditatio 
 cordis mei prudentiam.

unde secundum rectam 
 et probabilem fidelissimi et Christianissimi nostri principis et 
 piissimae reginae et gloriosissimorum communis rei publicae 
 procerum sententiam, nostra quoque et iam omnium in hac 
 urbe habitantium testificatione iudicium Pauli mirabilis 
 communis ecclesiae doctoris non est in eo fraudatum, qui 
 inreprehensibilem esse debere episcopum denuntiat: ita et 
 nostrum pontificem uirtutibus undique coronatum esse uidemus.

igitur ecclesiasticam legem implentes apostolatui uestro 
 salutationis debitum persoluentes officium speramus, ut 
 amplius caritatis uinculum et paternum affectum circa nos 
 caritas uestra custodire dignetur et sapienti gubernatione et 
 humilitate, qua Christiano decet, et mansuetudine, quae ad 
 rationabilis traditi uobis ouilis pertinet salutem, peragatis, 
 commune lucrum existimantes, quod per uos et uestrum 
 germanum et comministratorem, nostrum autem dominum et 
 patriarcham, pacem totius orbis ecclesiarum esse prouisam.

fratrem enim a fratre adiuuari spiritaliter muros esse inexpugnabiles 
 et ciuitatem munitam ex diuinis est accipere 
 scripturis. nam si quidem intercessionibus uestrae beatitudinis 
 generalis tranquillitas ecclesiis orthodoxorum fuerit redonata, 
 gloria quidem in excelsis deo omnium saluatori per angelos

 

 
 
 
 cum laetitia referetur, pax uero in terra confirmabitur, bona 
 autem uoluntas in fidelibus communis domini et saluatoris 
 Iesu Christi dei nostri seruis fundetur.

adicient igitur nostris 
 supplicationibus, quod minus dictum est, Iohannes sanctissimus 
 episcopus Claudiopolitanae ciuitatis noster comminister et 
 Heraclianus reuerentissimus presbyter sanctae maioris ecclesiae 
 et cohabitator praedicti sanctissimi archiepiscopi et patriarchae 
 Epiphanii et Constantinus uir reuerentissimus diaconus eiusdem 
 sanctae ecclesiae, qui probationem sui rectae fidei et bonae 
 uoluntatis olim his, qui a uestra apostolica sede fuerant 
 directi, dedisse cognoscuntur, digni autem et uestrae sanctitatis 
 et ministratione pacis et gratiae domini Iesu Christi dei 
 nostri et unitionis sanctarum ecclesiarum monstrabuntur.

quos 
 speramus laetantes in domino et pacem desideratam nuntiantes 
 ad nos citius uestris deo ama<bi>libus correctionibus edoctos 
 remeare dignemini. omnem in Christo fraternitatem nos quoque 
 et qui nobiscum sunt plurimum salutamus.

ET SrBSCRIPTIONES: 
 
 Theophilus misericordia dei episcopus Heracliensis ciuitatis 
 metropolitanus subscribens in synodalibus saluto uos in domino, 
 domine. 
 
 Basiliscus misericordia dei episcopus Cyzicenae ciuitatis 
 metropolitanus ut supra. 
 
 Stephanus misericordia dei episcopus Nicomedensis ciuitatis 
 metropolitanus ut supra. 
 
 
 Esaias misericordia dei episcopus Rhodiae ciuitatis metropolitanus 
 ut supra. 
 
 Anastasius misericordia dei episcopus Nicaenae ciuitatis 
 metropolitanus ut supra.

 
 
 
 
 Iohannes misericordia dei episcopus Claudiopolitanae ciuitatis 
 prouinciae Isauriae ut supra.

Patornus misericordia dei episcopus < Tomitanae ciuitatis) 
 prouinciae Scythiae metropolitanus ut supra. 
 
 Marcianus misericordia dei episcopus Chalcedonensis ciuitatis 
 metropolitanus ut supra. 
 
 Polydeuces misericordia dei episcopus Antiochenae ciuitatis 
 metropolitanus ut supra. 
 
 Patricius misericordia dei episcopus Eudoxiopolitanae ciuitatis 
 metropolitanus ut supra. 
 
 
 Eulogius misericordia dei episcopus Milesiae ciuitatis metropolitanus 
 ut supra. 
 
 Stephanus misericordia dei episcopus Filomeliensis ciuitatis 
 prouinciae Pisidiae ut supra. 
 
 Christodolus misericordia dei episcopus Methymnensis ciuitatis 
 ut supra.

Palmantius minimus episcopus Oenoandae ciuitatis prouinciae 
 Lyciae ut supra. 
 
 Iohannes misericordia dei episcopus Attaliensis ciuitatis 
 ut supra. 
 
 
 Iohannes misericordia dei episcopus Olympinae ciuitatis, 
 prouinciae Lyciae ut supra. 
 
 Marcianus minimus episcopus Marcianae ciuitatis prouinciae 
 Lyciae ut supra. 
 
 Focas minimus episcopus Dardanae ciuitatis prouinciae 
 Hellesponti ut supra. 
 
 Zoticus misericordia dei episcopus Carpathiensis ciuitatis 
 prouinciae insularum ut supra.

 
 
 
 
 Sabbatius misericordia dei episcopus Stratoniciae ciuitatis 
 prouinciae Lydiae ut supra.

DOMINO UIRO BEATISSIMO SANCTOQVE PATRI HORMISDAE URBIS 
 ROMAE PONTIFICI IUSTINIANUS. Quantam uenerationem religionis 
 habeamus quamque solliciti semper fuerimus propter uniendas 
 sanctas ecclesias, testis est quoque uestra beatitudo. postquam 
 regnauit etenim domnus noster inclitus imperator, per omnes 
 ad Italiam uenientes direximus litteras apostolatum tuum 
 rogantes sicut decebat.

nunc etiam, ne quid eorum, quae 
 fieri conuenit, praetermittatur, Iohannes uir reuerentissimus 
 antistes, Heraclianus presbyter et Constantinus diaconus sacrosanctae 
 ecclesiae huius inclitae ciuitatis destinati sunt ad 
 urbem feliciter, ut super omnibus, quae scripsit filius uester 
 serenissimus imperator, integrum responsum accipiant. dignetur 
 ergo sanctitas tua suscipere memoratos uiros religiosissimos 
 libenter et habitis orationibus placataque diuinitate sic omnia 
 debeat ordinare uenerabiliter, ut nihil ultra remaneat in 
 ambiguum.

nobis etenim uidetur, quoniam filius dei uiui 
 dominus noster Iesus Christus ex uirgine Maria natus, quem 
 praedicat summus apostolorum carne passum, recte dicitur 
 unus in trinitate cum patre spirituque sancto regnare, 
 maiestatisque eius personam in trinitate et ex trinitate non 
 infideliter credimus.

de nominibus autem defunctorum episcoporum 
 clementer et ut decet pacificum patrem disponite; 
 quia uester quoque praecessor beatae recordationis ad memoriae

 

 

 
 
 
 principalis Anastasium scripsit, ut, si nomen Acacii tantummodo 
 tolleretur, una nobis esset communio. non est igitur (graue, 
 quod> suasit uestra sedes, ut praestet. imitari debetis etenim 
 sanctissimum Leonem Romanum pontificem ac, sicut ille 
 scripsit Leoni, ita et uos omnibus amputatis dubitationibus 
 perfectas pacificasque paginas ad inuictissimum principem 
 filium uestrum rescribere * * ecclesiae, ut ante tribunal uenturi 
 iudicis participes eorum sitis, quorum sedem iure sacerdotali 
 tenetis.

ostendat ergo tuus apostolatus, <quod merito) Petro 
 successit apostolo, quoniam dominus a uobis utpote summis 
 pastoribus exacturus est uniuersorum salutem, qui poterunt 
 esse salui firmata concordia. nos etenim finitis capitulis, de 
 quibus scripta suscepistis, ultra non patiemur a quoquam 
 controuersiam religionis in re publica nostra moueri nec 
 uestram sanctitatem conuenit audire superflua concertantes.

HORMISDA IUSTINO AUGUSTO. Inter ea, quae ad unitatem 
 ecclesiae pertinentia, propter quam deus clementiae uestrae

 

 
 
 
 elegit imperium, in litteras contulistis, hoc quoque, uenerabilis 
 imperator, cura fidei, cui multipliciter uos studere declaratis, 
 adiecit, ut aliquorum preces perferendae ad humilitatis meae 
 notitiam iungerentur, quibus uel quid quaestionis oriretur 
 agnoscerem uel ad summouendum propositae consultationis 
 ambiguum responsum a me religiosae scientiae conueniens 
 redderetur.

legi omnia sollicitudine qua decebat, et licet ad 
 responsi plenitudinem sufficere potuisset, si illa tantum, quae 
 a ueteribus sunt definita, rescriberem, tamen ut religiosi 
 propositi uestri remunerarer affectum, non subtrahendum 
 credidi mei quoque sermonis obsequium.

quid enim est, quod 
 emergentibus Nestorii et Eutychetis uenenis paterna omisit 
 instructio? paene omnes impietates cum inuentoribus tam 
 nefandorum dogmatum conuenientia in unum synodica decreta 
 presserunt nec ulterius remansit locus ullus tam diris perfidiae 
 seminibus amputatis aut Christum dominum nostrum credere 
 sine carnis fuisse ueritate aut eundem non et deum et hominem 
 de materni uteri intemerata fecunditate prodisse:

cum alter 
 eorum dispensationem qua saluati sumus negando quantum 
 in se est irritam faceret, alter opinione contraria sed impietate 
 consimili in eodem domino nostro Iesu Christo potestatem 
 diuinam a uera humanitate secluderet, neque ille recordatus 
 quia palpandam carnem suam Christus ostendit, neque ille 
 euangelii memor uerbum carnem factum esse dicentis, cui

 

 
 
 
 uox domini indeficienter insonare debuerat, qua dixit et docuit: 
 nemo ascendit in caelum nisi qui decaelodescendit, 
 filius hominis, qui est in caelo.

saepe haec et multis 
 praecedentium sunt comprehensa sententiis; sed nec clementia 
 uestra, licet iam dicta sint, fastidiose poterit repetita cognoscere 
 nec nobis pudor ea, quae sunt a prodecessoribus nostris 
 praedicata, reuoluere. neque enim possibile est, ut sit 
 diuersitas praedicationis, ubi una est forma ueritatis, nec ab 
 re iudicabitur alienum, si cum his, cura quibus conuenimus 
 fide, congruamus et dogmate.

reuoluantur piis mansuetudinis 
 uestrae auribus decreta synodica et beati papae Leonis 
 conuenientia sacrae fidei constituta: eadem inuenietis in illis, 
 quae recensetis in nostris. quid ergo est post illum fontem 
 fidelium statutorum quod amplius, si tamen fidei terminos 
 seruat, quamlibet curiosus scrutator inquirat? non opus aut 
 adiectione plenis aut institutione perfectis, nisi forte mauult 
 quisquam dubitare quam credere, certare quam nosse, sequi 
 dubia quam seruare decreta.

nam si trinitas deus, hoc est 
 pater et filius et spiritus sanctus, deus autem unus, specialiter 
 legislatore dicente: audi Israel, dominus deus tuus 
 deus unus est: qui aliter habet, necesse est aut diuinitatem 
 in multa diuidat aut specialiter passionem ipsi essentiae 
 trinitatis impingat, et, quod absit a fidelium mentibus, hoc 
 est aut plures deos more profanae gentilitatis inducere aut 
 sensibilem poenam ad eam naturam, quae aliena est ab omni

 

 
 
 
 passione, transferre. unum est sancta trinitas.

non multiplicatur 
 numero, non crescit augmento nec potest aut intellegentia 
 comprehendi aut hoc quod deus est discretione seiungi. quis 
 ergo illi secreto aeternae impenetrabilisque substantiae, quod 
 neque ulla uel inuisibilium creaturarum potuit inuestigare 
 natura, profanam diuisionem temptet ingerere et diuini arcana 
 mysterii reuocare ad calculum moris humani? adoremus 
 patrem et filium et spiritum sanctum, indistinctam distincte, 
 inconprehensibilem et inenarrabilem substantiam trinitatis, ubi 
 etsi admittit numerum ratio personarum, unitas tamen non 
 admittit essentiae, ita tamen. ut seruemus diuinae propria 
 naturae, seruemus propria unicuique personae, ut nec personis 
 diuinitatis singularitas denegetur nec ad essentiam hoc, quod 
 est proprium nominum, transferatur.

magnum est sanctae et 
 incomprehensibile mysterium trinitatis: deus pater, deus filius. 
 deus spiritus sanctus trinitas indiuisa, et tamen notum est, 
 quia proprium est patris, ut generaret filium, proprium filii 
 dei, ut ex patre patri nasceretur aequalis, notum etiam quid 
 sit proprium spiritus sancti.

proprium autem filii dei, ut iuxta 
 id. quod scriptum est, in nouissimis temporibus uerbum caro 
 fieret et habitaret in nobis, ita intra uiscera sanctae Mariae 
 uirginis genitricis dei unitis utrisque sine aliqua confusione

 

 

 

 
 
 
 naturis, ut qui ante tempora erat filius dei, fieret filius 
 hominis et nasceretur ex tempore hominis more matris uuluam 
 natus aperiens et uirginitatem matris deitatis uirtute non 
 soluens.

dignum plane deo nascente mysterium, ut seruaret 
 partum sine corruptione, qui conceptum fecit esse sine semine, 
 seruans quod ex patre erat et repraesentans quod ex matre 
 suscepit. nam unde iacens in praesepio uidebatur in caelo, 
 inuolutus pannis adorabatur a magis, inter animalia editus ab 
 angelis nuntiatus, uix egressus infantiam et annuntians 
 mysticam sine instituente doctrinam, inter rudimenta annorum 
 puerilium edens caelestium signa uirtutum?

idem enim deus 
 et homo, non, ut ab infidelibus dicitur, sub quartae introductione 
 personae sed ipse dei filius deus et homo, idem uirtus 
 et infirmitas, humilitas et maiestas, redimens et uenditus, in 
 cruce positus et caeli regna largitus, ita nostrae infirmitatis 
 ut possit interimi, ita ingenitae potentiae ne possit morte 
 consumi.

sepultus est iuxta ld, quod homo uoluit nasci, et 
 iuxta id, quod patri erat similis, resurrexit: patiens uulnerum 
 et saluator aegrorum. unus defunctorum et uiuificator obeuntium, 
 ad inferna descendens et a patris gremio non recedens. 
 unde et animam, quam pro communi conditione posuit, pro 
 singulari uirtute et admirabili potentia mox resumpsit.

haec 
 ita esse nec ullam dubitationem oportere recipere, id est ne 
 dominus noster Iesus Christus aut inter corporis passiones 
 deus non esse crederetur aut ne deus tantum, non etiam 
 homo, inter opera mirabilium stupenda uirtutum proposito

 
 
 
 nos duorum apostolorum informauit exemplo, deum esse 
 Christum dominum nostrum Petri fide, hominem Thomae 
 dubitatione declarans.

quid enim intererat, ut quem se homines 
 dicerent discipulos suos uellet inquirere, nisi ut respondente 
 Petro: tu es Christus filius dei uiui notum faceret non 
 hoc de carne et sanguine proditum sed patre deo inspirante 
 reuelatum et per testimonium laudatae responsionis fides 
 patefactae fieret ueritatis?

quid intererat, ut apparente post 
 resurrectionem domino Thomas tantum aut deesset ceteris 
 aut solus ambigeret, nisi ut mundus crederet quod ambigens 
 discipulus explorasset, ut, dum unius manibus se pateretur 
 tangi. ab uniuersitate fidelium, quid esset, possit agnosci? non 
 ergo ad improbandum discipulum interposita est dubitatio sed 
 quaesita posteritatis instructio.

anne aliud spectat, quod se 
 idem dominus Cleopae cum alio discipulo, cum ad Emmaum 
 tendentes de se loquerentur, inseruit et, quamquam de resurrectione 
 domini per mulieres, quae primae ad monumentum 
 conuenerant. agnouissent, tamen, ut per eorum dubitationem 
 daret credendi futuris saeculis firmitatem, incipiens a Moyse 
 et omnibus prophetis oportuisse pati Christum et ita 
 intrare in gloriam suam interpretatus ostendit et per 
 passionem humanam naturam et diuinam in eo esse per gloriam?

multiplicibus haec sanctarum scripturarum insinuantur exemplis 
 nec apud religiosam conscientiam tuam, uenerabilis imperator, . 
 tamquam ignota dicuntur. fides enim ipsa, quae a te constanter 
 asseritur, tibi reddit hoc muneris, ut sensibus tuis et affectum 
 sui inserat et scientiam, per quam diligentius asseratur,

 

 
 
 
 infundat. et tamen interest dispensationis mihi creditae, ut 
 ego quoque uel apud scientes nota non taceam, ut succedente 
 sibi per uices temporum catholicorum praedicatione sensuum.

quod indeficienter asseritur, sine fine credatur. latius haec, 
 quae ad deitatem humanitatemque domini nostri Iesu Christi 
 pertinent et in eo unitas duas sine confusione naturas, potui 
 secundum ueterum definita disserere, si esset aduersum eos, 
 qui his dissentiunt, disputandum. sed cum in manibus omnium 
 sint et synodica constituta et beati papae Leonis dogmata, 
 perstrinxisse potius pauca quam euoluere credidi conuenientius 
 uniuersa.

nunc uero agnoscere satis est et cauere ita proprietatem 
 et essentiam cogitandam, ut sciatur quid personae, quid 
 nos oporteat deferre substantiae. quae qui indecenter ignorant 
 aut callida impietate dissimulant, dum omittunt quid sit proprium 
 filii, trinae tendunt insidias unitati. sed si quae praedicta sunt 
 ualidis teneantur fixa radicibus, nec a paterna traditione receditur 
 et constanter quaestionibus obuiatur. Data VII. Kal. Apr. 
 Ualerio u. c. cons.

HORMISDA EPIPHANIO EPISCOPO CONSTANTINOPOLITNO. Multo 
 gaudio sum repletus, quod circa ecclesiae pacem et sanctissimi 
 imperatoris et dilectionis tuae tale studium, quale litteris

 
 
 


 
 
 
 indicasti, legatorum quoque meorum assertione cognoui. 
 manifesta enim hinc supernae misericordiae documenta produntur, 
 quando et mundani principes causas fidei cum rei 
 publicae ordinatione coniungunt et ecclesiarum praesules, 
 quod ad dispensationem suam pertinet, officii memores 
 exsequuntur. talibus indigebat post discordiae procellas religio 
 Christiana rectoribus, qui compressis prouida dispositione 
 turbinibus diu peregrinatam pacem depulsa tempestate reducerent 
 et in futura post saecula propositi sui exempla tendentes 
 sibi adscribendum indubitanter ostenderent, quicquid deo 
 placitum posteri pro sua imitatione fecissent.

benedicamus 
 deum, frater karissime. nostris hoc diebus fuisse concessum 
 et totis orationum et curarum uiribus annitamur, ut quae per 
 dei nostri opem bene coepta sunt, ipso adiuuante per omnia 
 compleantur. sperandum enim est, ut ad compagem corporis 
 sui reliqua quoque, quae adhuc diuisa sunt, membra festinent 
 et a potioribus minora non discrepent.

ad quod cum me 
 dilectio tua Christianae studio caritatis hortetur, debet quod 
 incitat sequi et quod amandum suadet amplecti. similem 
 enim iam fidei curam gerentes per religiosam patientiam par 
 etiam praemium de boni operis speramus effectu. neque enim 
 difficultatibus est cedendum; non fatigatur asperis fides nec 
 ad caelorum ardua per procliue contenditur nec

 
 
 



 


 
 
 
 remunerationem citra laboris exercitium quis meretur.

unde ne facientes 
 bona deficiamus, specialiter admonemur; beati etiam 
 teste psalmista, qui custodiunt iudicium et faciunt 
 iustitiam in omni tempore, quia non initium laboris 
 remunerationem praemii consueuit inuenire sed terminus. ergo 
 par studium sollicitudinis adsumentes, quibus est una in 
 communione et credulitate societas, quemadmodum de adunata 
 sedi apostolicae Constantinopolitana ecclesia pariter exultamus 
 in domino, ita de reliquorum quoque, sicut. affectiose admones, 
 redintegratione curemus primum, ut fidem integritatemque 
 nostram inmaculatam ab omni contagione seruemus.

nosti 
 enim, frater sanctissime, quae ecclesiasticam seruent uincla 
 concordiam, quae nos ab haereticorum tueantur insidiis, per 
 quae etiam canonum custodiatur auctoritas. his in robore suo 
 omni circumspectione seruatis remedia sperantibus conferantur: 
 habet enim et ecclesiasticarum ordo regularum et ipsius 
 forma iustitiae, ut medicina rationabilis benigne et fideliter 
 sperantibus non negetur, nec quisquam ita est ab humanitate 
 discretus, quem non a rigore districtionis inclinet incauta 
 simplicitas.

sed ut caute hoc citra querelam aut erroris 
 alicuius naeuum ualeat expediri, dilectissime frater, personam 
 meam te in hoc oportet induere scientem in huiusmodi 
 causis, sicut praedictum est, quid faciendum sit, quid cauendum, 
 ita omnia prouidendo, ut non ambigas rationem dispositionis 
 huius deo esse reddendam, ita tamen ut eos, qui uobis 
 fuerint communione sociati uel per uos sedi apostolicae, uestra 
 nobis scripta declarent, quibus etiam continentia libellorum,

 

 
 
 



 



 
 
 
 quos obtulerint, inseratur. sic enim et Seueri uel complicum 
 eius aut similium absoluemur errore nec eorum, qui sanari 
 potuerint, dispendia patiemur.

quod ideo nobis specialiter 
 credidimus imponendum ad diligentiam uestram nostra onera 
 transferentes, quia non parua iam documenta resistentes 
 haereticis edidistis nec debet de eo ambigi. quem bene 
 contigerit explorari. simul adsume remedia medicinae. simul 
 accingere auctoritate iustitiae et sic circa supplices humanitate 
 mollire, ut in haereticorum contagio perdurantes aut eos. 
 qui innocentiam simulant et cum nostris sola uoce consentiunt, 
 ab his, quibus pro ecclesiae redintegratione consulitur et 
 prouidetur, excludas; nec enim expedit circa hos ecclesiasticam 
 temperare censuram. non enim erunt iam miserationis bona 
 pro eorum, quibus consuli oportet, necessitate collata, si 
 indiscrete fuerint bonis malisque communia.

et quia Hierosolvmitauorum 
 quoque faciendam credidit in litteris suis tua 
 dilectio mentionem, quorum etiam ad nos quaedam delata 
 professio est, necessarium duximus uel recensere, quae scripta 
 sunt, uel respondere, quae congrua. qui si sanctorum patrum 
 constituta custodiunt. si illa fidei fundamenta uenerantur, ab 
 his, quae per eos sancto spiritu compungente definita sunt, 
 non recedant. aut enim perfecta sunt, ita ut sunt, et adiectione 
 non indigent, aut bene ualida et ideo non mutanda, 
 quando per ea omnia haereticorum uenena compressa sunt.

nec quicquam Calcedonensis synodus, quod utile quaelibet 
 diligentia potuisset excogitare, praeteriit, quae praecedentium 
 quoque dogmata uel clarius manifestauit uel repetita auctoritate 
 firmauit, speciale quoddam aduersus Nestorium et Eutychen 
 adgressa certamen, alterum deitatem domini nostri Iesu Christi

 
 
 



 



 
 
 
 a carne separantem et ideo sanctam Mariam dei genitricem 
 pronuntiare uitantem, alterum ueritatem carnis in domino 
 renuentem: quando dominus noster Iesus Christus idem filius 
 dei idem [filius] hominis, una in duabus persona naturis 
 diuinitatis et carnis nec naturis adunatione confusis, non 
 uelut quarta persona addita trinitati, sed ipse filius dei 
 exinaniens semet ipsum et formam serui accipiens.

propter quod et unam nec diuisibilem profitemur essentiam 
 trinitatis et proprietatem tamen suam scimus inesse personis. 
 unam enim patris profitemur esse personam, unam filii dei 
 cum adsumpta carne, unam spiritus sancti, et personas proprietatibus 
 designantes et per unitatem essentiae inseparabile 
 trinitatis mysterium confitentes. neque enim ambigi potest 
 uerbum dei intra matris uiscera per carnem humanam 
 adsumpsisse naturam nec post a se intra uuluam naturarum 
 unitione diuisum. nam sicut non est in eo humanitas sine 
 deo edita, sic in cruce non est impassibilis diuinitas a carnis 
 passione diuisa, quod uirginis partus et intemerata fecunditas 
 et singularis a mortuis resurrectio et ad caelos declarat 
 ascensio.

haec si quemadmodum a patribus constituta sunt 
 seruant, credant nec definita transcendant; a quo tramite qui 
 declinant, ipsi sibi nebulam dubitationis offundunt. nobis 
 autem illud apostolicum contentiosis respondere necesse est: 
 nos hanc consuetudinem non habemus nec ecclesia 
 dei.

haec ideo breuiter, quia nec ambigi conuenit de rebus

 

 
 
 



 



 
 
 
 iuxta fidem saepius definitis et paene superuacua est allegatio, 
 quae adhibetur instructis, cum super hac re et ad clementissimum 
 principem filium nostrum non pauca perstrinxerim.

et 
 quia de Hierosolymitanorum professione respondimus, hoc 
 quoque aestimauimus salutis eorum causa competenter addendum, 
 . ut si communionis apostolicae desiderant unitatem, 
 professionem suam scripto inditam, quam legatis nostris apud 
 Constantinopolim positis obtulerunt, aut per suos ad nos 
 dirigant aut fraternitati uestrae tradant, eodem tamen sicut 
 diximus tenore conscriptam, quae ad nos modis omnibus sub 
 uestra ordinatione deferatur. nam de Thessalonicensibus, 
 quorum ad nos legati sub clementissimi et fidelissimi principis 
 filii nostri ordinatione uenerunt, ne quid omisisse credamur, 
 nosse uos uolumus secundum hoc, quod domino nostro Iesu 
 Christo inspirante placuerit, causam omnem nostra dispositione 
 tractandam et, si quod oportet impleuerint, ordinandam.

haec 
 per fratrem nostrum et coepiscopum uenerabilem uirum 
 Iohannem sed et filios nostros Heraclianum presbyterum et 
 Constantinum diaconum ecclesiastico honore dignissimos ad 
 causam pertinentia rescripsisse contenti gratulati sumus in 
 uiro ordinis nostri par meritum et religiosum non inuenisse 
 propositum et cum legatione mandata sapientia et moribus 
 congruente. uotiua enim res et plena gaudii est, ut sint 
 iusta aestimatione probabiles, quos communionis et officii 
 contigerit esse consortes. Data VII. Kal. Apr. Ualerio 
 cons.

HORMISDA IUSTINO AUGUSTO. Scio quidem, uenerabilis imperator, 
 clementiam tuam conscientia boni operis tantum esse 
 contentam nec in his, quae pro catholicae ecclesiae unitate 
 disponitis, humanis laudibus indigere, ne magni studii gloria 
 non digna remuneratione uilescat. quanta est enim circa eum 
 humani summa praeconii, cui contigit terrarum regna committi, 
 cum obnoxia sint blandimenta adulationis suspicioni, quae 
 humilitas detulerit imperanti?

et alias secundum euangelicam 
 traditionem necesse est, ut fructu supernae remunerationis 
 careat, qui retributionem laudis expectat. hinc mansuetudinem 
 uestram omni bonitatis perfectione pollentem ad deum uniuersa, 
 quae memorabiliter facitis, referre non ambigo nec caduca 
 cogitantes ab illo expectatis pro actuum uestrorum retributione 
 mercedem, quem bonorum omnium constat auctorem.

et 
 tamen ego diuinis, quibus obsecundo, conuenio institutis, ne 
 religiosae conscientiae uestrae beneficia comperta dissimulem, 
 ne taciturnitas mea, quae uobis crescit ad gloriam, mihi, 
 quod absit, uertatur in culpam. noui enim, de illis decem 
 domini et saluatoris nostri pietate mundatis quia et nouem 
 sunt nota ingratitudinis improbati et unus testimonium fidei 
 et merito receptae salutis retulit, qui gratiarum actionem 
 sanatus exsoluit.

exsequor exempla quae didici et, quod per 
 officii mihi crediti materiam praedico, sub occasione litterarii 
 sermonis exhibeo. ago gratias quantas humilis possum, etsi 
 quantas debeo non possum. sed solatium mihi est, quod de 
 beneficiis mecum uestris mundus exultat et lacerata hactenus 
 ecclesiae membra ad compagem suam reuocata gloriantur.

 

 
 
 
 reduxisti populis fidem persecutus errorem, inclinata est 
 superbia inimicorum ecclesiae dei et humilitas erecta fidelium. 
 magna res tibi contigit.

imperator; magna in te emolumenta 
 cum potestate coierunt. quae merearis, intellege: non exiguam 
 in te partem boni operis illius, quod uadens ad caelos 
 dominus noster Iesus Christus contulit, transtulisti; nam 
 pacem, quam ille discipulis dedit, per te mundus inuenit. 
 non est dubium congratulari tibi angelos caeli: nam si iuxta 
 assertionem euangelicam laetitia est eis de uno peccatore 
 saluato, quae potest esse populo?

salue Ezechias praesentis 
 aetatis! nam etsi fuerunt ante eum reges Iuda, qui facerent 
 <rectum coram domino>, nullus tamen eorum dissipauit 
 excelsa. tu quoque scismatum et superbiae dissipator et 
 cultus ueteris restitutor praesume tibi <ad> similitudinem 
 illius annorum augenda curricula, qui operum eius imitaris 
 exempla.

et haec omnia, quod ad maius gloriae tuae spectat 
 augmentum, non stimulo adhortationis alienae, non ullis 
 precibus excitatus aggrederis: solus tibi in consilio deus. non 
 est. qui se ad participationem tanti operis temptet inserere: 
 tibi debes actionis huius studium. tibi bonae actionis effectum 
 tu me.

uenerabilis imperator, ecclesiae uulnera tam longa 
 maerentem ad spem reddendae salutis animasti; tu me post 
 tam continuas turbidines iam paene desperatione cessantem 
 ad nouam tranquillitatem directis ultro piis litteris excitasti, 
 hoc quoque procul dubio diuina intellegentia conferente, ut 
 inter ipsa tui principatus exordia fidei eius dicares obsequium, 
 cui acceptum debebas imperium.

sed qui te ad incipienda 
 haec non potui primus impellere, nunc maiore fiducia tantis

 

 

 

 
 
 
 beneficiis compellor prouocatus orare, ne patiaris in te tam 
 boni operis esse defectum, ne manus, quas ad deum erigis, 
 a coepti operis perfectione suspendas. negare non possum 
 pro domini nostri haec me affectu et unitatis exposcere, sed 
 fateor et saluti tuae pro tanta mansuetudinis gratia haec 
 studia me debere. scriptum est enim, quia qui perseuerauerit, 
 hic saluus erit.

nec uos aliquorum obstinatio reddat 
 a proposito pigriores. durum est, ut efficacior sit eorum . 
 pertinacia qui diuidunt pacem quam eorum qui asserunt 
 unitatem, amentur uulnera quam prouideantur pro salute 
 remedia et praeoptabi<lius esse> putetur so<luere se cum> 
 mortuis quam inhaerere cum uiuis. an non aequum est, ut 
 religiosi principis subdantur imperio qui non mouentur exemplo? 
 non omnis aeger salubribus adquiescit et medendi studium 
 saepe ipsis, quibus adhibetur, ingratum est: et tamen grata 
 est admota pro salute necessitas nec ipsi post respirationem 
 non sunt beneficiis obnoxii, qui curantur inuiti.

cauenda est 
 subtilium magna circuminspectione calliditas, qui ingerunt 
 difficilia, dum nituntur labefactare composita. et quis hoc 
 possit admittere, ut ad illa per pacem credamur adduci, ad 
 quae non potuimus discordiae necessitate compelli, et putetur 
 aequius, ut contra salutem princeps subiectorum uoluntatem 
 sequatur quam pro sua salute subiecti principis non famulentur 
 imperio?

ipsam tibi mecum, uenerabilis fili, crede ecclesiam

 

 
 
 
 dei supplicare, ut eam sine macula et ruga, sicut scis domino 
 placere, custodias nec in ea oculus ille, qui peruigil est, 
 naeuum aliquem. quem auersetur, aspiciat. ama, quod a deo 
 conpunctus elegisti, et intemeratum serua illud, cuius pars 
 esse uoluisti. fuerit ante sollicitudo tantum mea: nunc unam 
 nobis causam tua fecit esse clementia.

nec austeriorem me 
 quisquam dicat esse prioribus nec adhortatio alicuius pro 
 sententiae auctoritate teneatur: diligentiorem me non pertinaciae 
 studium sed scandala secuta fecerunt. forte inter initia <locus 
 potuit> esse lenitati: male, sicut notum est, per accessus 
 praecedentium temporum errorum augmenta creuerunt. non 
 parui habeas, fili sanctissime, quod curasti!

ubi sancta 
 Calcedonensis synodus et inter sanctos uenerandi papae Leonis 
 religiosissima constituta locum alicuius honoris habuerunt, 
 ubi non aduersum tanta fidei fundamenta quasi quoddam 
 bellicum hostium dei insonuit exercitus? <quae> quanto 
 acrioribus impetita sunt iaculis, tanto ualidioribus sunt 
 munienda subsidiis. rogo, clementissime imperator, ne me 
 aut ad deserenda haec, quae dudum bene placita sunt, aut 
 mutanda compellas. uox enim illa auribus meis indesinenter 
 inmurmurat, quia nemo manum ad aratrum mittens 
 et post se respiciens aptus est regno dei, cum in 
 ®lridenti sit, quia paenitentia malorum est operum, non 
 bonorum .

sed quamquam his urguemur angustiis, tamen et 
 propter mansuetudinis tuae considerationem et quia uenerabilium 
 legatorum Iohannis episcopi, Heracliani presbyteri 
 atque Constantini diaconi allegatio nos non inhumana permouit, 
 qui innocentibus aut ignaris causae remedia crediderunt esse 
 poscenda,

ad fratrem et coepiscopum nostrum Epiphanium 
 scripta transmisimus, ut memor fidei, memor religionis, quos

 

 

 
 
 
 dignos susceptione esse crediderit aut communione, quam 
 respuimus, sicut asseritur innocentes, eos ad societatem 
 sacrae communionis admittat, libelli tamen, qui a nobis 
 interpositus est, tenore seruato. melius est enim et magis 
 deo placitum, si salua fide ecclesiastico corpori iungantur 
 abscisi quam ad abscisos transeant, qui in beati Petri 
 inmaculata communione manserunt. Data VII. Kal. Apr. 
 Ualerio cons.

HORMISDA EPIPHANIO EPISCOPO CONSTANTINOPOLITANO. Benedicimus 
 dominum fraternae caritatis affectu, quia non solum 
 synodica relatione ad sacerdotium te digne peruenisse cognouimus 
 sed factis atque moribus comprobamus et ita se meriti 
 tui gradus patefecit effectibus! ut ante fratrum et coepiscoporum 
 nostrorum testimonium cuncta crederemus.

quod 
 enim illi te promittunt posse moribus agere, nos uidemus 
 implesse et, tamquam fidei tuae seruata pacis fuerit gratia, 
 sic unitatis hactenus dilata sunt uota. diuina eorum praedestinatione 
 caritati tuae uocabulum quo nuncuparis accessit. 
 sub quo spiritu apparente concordiae factum est, ut dicamus: 
 ecce quam bonum et quam iucundum habitare 
 fratres in unum!

quapropter in Christo domino nostro 
 reddentes officia salutationis hortamur, ut boni operis initium 
 laudabile continuet institutum secundum sanctum euangelium, 
 quo monemur: qui perseuerauerit in fine, hic saluus 
 erit. adhortamini igitur reliquos, inuitate monitis, colligite 
 blandimentis, quia talenti crediti multiplicata compendia

 

 
 
 
 sacrificia sunt diuina.

praeterea gratissime tulimus, quod 
 Iohanne fratre et coepiscopo nostro nec non Heracliano 
 presbytero atque Constantino filiis nostris internuntiis promotionem 
 caritatis tuae cognouimus, qua esse aliquid dulcius 
 non putamus, et cum te praedicti uiri, etsi pro obsequio 
 suscepto facerent, non tamen ratione laudarent, beati omnium 
 sumus, quod dignae rei nuntius relator dignus extabat, ut tibi 
 absolutissime de legatorum meritis probatio sit honoris.

ET 
 XANU PAPAE: Suscepimus calicem aureum gemmatum, patenam 
 argenteam et alium calicem argenteum et uela duo ministerio 
 basilicae beati Petri apostoli profutura a caritate tua directa. 
 Data VII. Kal. Apr. Ualerio cons.

HORMISDA SVNODO CONSTANTINOPOLITANAE. DE ORDINATIONE 
 EPIPHANII EPISCOPI. Fratrem et coepiscopum nostrum Epiphanium 
 apud felicissimam deo fauente Constantinopolim in 
 officium muneris sacerdotalis adsumptum peruenisse ad nos 
 fraternitate uestra referente gaudemus, quia gratius quodammodo 
 suscipiuntur indicia, quae significauerit amata persona, 
 et tanto maius pro auctoritate nuntii nascitur gaudium, 
 quanto non est quod de testimonio disputetur.

sic erat 
 congruum, karissimi nobis, sic se circa proximum patefacere 
 decebat affectum, ut per uos sedi apostolicae innotescat, quod 
 moribus et sanctitate fulgeret, quod usque adeo se oiim bonis 
 sicut et uos asseritis, imbuit institutis, ut non sit fortius 
 meriti testimonium quam in honorem\' sacerdotis adscitum. 
 quid est enim, quod de eo habeatur ambiguum, in quo de

 
 
 
 bonis moribus sub probatione factae concordiae praesusceptae 
 * * sunt diuina?

quapropter facitis sancte, facitis religiose, 
 facitis pie, quod ueritati testimonium libenter impenditis, 
 quod praemium bene meritis non negatis: quia idem error 
 est tacere ueritatem, qui est falsis adsistere, et eadem 
 iniustitia est si negetur honor moribus placitis, quae est si 
 concedatur indignis. certum est, amantissimi, participari uos 
 cum sacerdotis laudibus intimatis, quia omni fraternitatis 
 uestrae ordini transcribitur, quod in uno, quem ex uobis 
 elegistis, esse laudatur.

deus omnipotens fidei suae pacem 
 sub perpetuitate conseruans electionem ordinationemque uestram, 
 quam insinuandam sedi apostolicae per Iohannem fratrem et 
 coepiscopum nostrum nec non et Heraclianum presbyterum 
 atque Constantinum diaconum filios nostros religiose credidistis, 
 tanta firmitate confortet et ita omnium discordantium luctamina 
 disiciat, ita dissidentium corda compescat. ut, quemadmodum 
 sub fratre et coepiscopo nostro Epiphanio pacificationis 
 datum est indicium, gratulemur effectum. Data VII. Kal. 
 April. Ualerio cons. 
 
 GESTA IN CAUSA ABUNDANTII EPISCOPI TRAIA NO POLITANI IN 
 SCRINIO HABEMUS.

IUSTINUS AUGUSTUS HORMISDAE PAPAE. Ut quod in Paulo 
 uiro reuerentissimo contigit apostolatui uestro patefiat, qui 
 sacerdotio praeditus Antiochenae ciuitatis ita uersatus esse

 
 
 
 dicitur in multis causis, quae religiosis alienae sunt episcopis, 
 ut clericorum suorum proditione, habitatorum etiam dictae 
 ciuitatis, aliorum insuper frequentium incusetur, non tantum 
 legatis uestrae sanctitudinis in hac regia positis urbe, ut 
 ipsos quoque retinere censemus, uerum post eorum recessum: 
 qui malae conscientiae suae uictus testimonio, territus insuper 
 ne quaestione habita grauiorem formam exitus rei posceret, 
 recusatorios libellos obtulit, ut liceret ei secedere a suscepto, 
 sicut dictum est, episcopatus officio.

quoniam igitur cordi 
 nobis et est et fuit, ut semper ciuitatum antistites in amore 
 sint omnium communi, quorum regendas <accepisse> creduntur 
 animas, Paulus autem uir reuerentissimus ultro se suo, prout 
 memorauimus, abdicauit sacerdotio, praesentem epistolam 
 duximus dirigendam * * uobis aperiatur et orationibus propriis 
 caeleste nobis praesidium digneris acquirere. Data Kal. Mai. 
 Constantinopoli Iustiniano et Ualerio uu. cc. conss.

PER OMNIA SANCTISSIMO ET BEATISSIJIO DOMINO FRATRI ET 
 COMMINISTRATORI HORMISDAE EPIPHANIUS. Frequentiores quidem 
 litteras facere ad uestram beatitudinem et frui affectu fraternae 
 caritatis optamus, nunc autem ea quae euenerunt cupientes 
 uestram sanctimoniam non latere praesentibus usi sumus 
 scriptis.

multis enim et non paruo spatio temporis perturbationibus 
 Antiochiae maximam ciuitatem, quae est in dioecesi 
 Orientali prima, circumstantibus sub occasione, quia Paulus

 

 
 
 
 amabilis deo episcopatum memoratae habuit ciuitatis, et 
 multis urbis ipsius habitatorum, sicut dixerunt aliqui. a 
 catholica ecclesia sese separantibus et assiduas interpellationes 
 tranquillissimo et fidelissimo principi nostro ingerentibus et 
 eorum, quae in accusationem ducebantur, inquisitionem 
 supplicantibus fieri manifestam (quae quidem initium olim 
 sumpserunt, sicut nec directos a uestra sanctitate deo amabiles 
 legatos latuit, cum in regia degerent ciuitate, agnoscentes 
 super his omnia :

memoratus ergo amabilis deo Paulus prodesse 
 sibi hoc existimans per libellos proprios designatae 
 ciuitatis desertionem et episcopatus elegit et uniuersalem 
 quietem et (a) causis alienationem se praeferre monstrauit. 
 quae omnia et amabilem Christo principem nostrum manifesta 
 reuerentiae uestrae fecisse nouimus.

sed nunc omnibus nobis 
 pretiosius et de quo maxime noctibus et diebus bonum 
 nuntium de his qui t amantissimo principe et a nobis directos 
 ad uestram beatitudinem deo amabiles legatos laetos amicam 
 deo pacem nuntiantes et omni pulchritudine decoram unitatem 
 sanctarum ecclesiarum annuntiantes quam cito ad nos destinare 
 dignamini, ut praesentis causae, sicut saepe scripsimus. sit 
 caeleste lucrum his, qui in celeritate sunt bonae correctionis 
 auctores, beatissime et sanctissime frater.

omnem, quae est 
 cum tua beatitudine in Christo fraternitas, et nos et qui 
 nobiscum sunt multis salutamus annis.

Diligenter apostolatus uester cognoscit, quanto fidei calore 
 filius uester serenissimus imperator nosque fuimus ab initio: 
 numquam cessauimus agere, quae pertinebant ad firmamentum 
 religionis diuinae.

pro qua re nuper etiam reuerentissimos 
 sacerdotes Romam direximus, -ut integrum componeretur de 
 capitulis, quibus ad ea dubietas uertebatur. sed ignoramus, 
 quae difficultas prouenerit, ut minime sopirentur hactenus ea, 
 quae uidentur esse leuissima.

salutantes ergo uestram reuerentiam 
 petimus, ut nulla praebeatur occasio, de t e q>ua 
 quisquam possit ambigere, sed habentes prae oculis iudicium 
 maiestatis supernae modis omnibus festinare dignamini.

DOMINO UENERANDO FRATRI ET CONSACERDOTI DIODORO REURENTISSIMO EPISCOPO EPIPHANIUS IN DOMINO SALUTEM. Gratiam 
 praestans potius quam sumens dominus a Samaritana bibere

 

 

 
 
 
 postulabat, ipse fons salutis existens, et iuxta puteum quidem 
 sedit <et> ex itineris labore fatigatus est, ut consequens 
 ueritatis argumentum corporalis suae praesentiae nequaquam 
 prorsus excederet, ut ubique simul humanae naturae, quam 
 condidit, propria largiter dona concedens, nunc eam quidem 
 dignanter assumens, nunc etiam id, quod eius est, ueraciter 
 asserens nec non et curam eius ac prouidentiam gerens.

sed 
 et discipuli eius et familia, (a) quibuscumque petebant. 
 aliquid tribuebant his potius quam sumebant. id ipsum 
 praefigurabat et Helias in forma domini sui praecedens, 
 modum quidem necessariae rei competenter efflagitans, super 
 id autem, quod necessarium erat, eius, quae in se morabatur, 
 largitatem benedictionis insinuans: qui panem quidem poscebat 
 uiduam sed occasione petitionis huius benedictionis opulentiam 
 commodabat.

sic et tua uenerabilitas a paruitate nostra 
 quiddam postulans dare magis quam accipere comprobatur. 
 cooperante namque tua iugiter apud deum supplicatione 
 capsaces quidem olei indeficiens ex paruo praestabitur, hydriae 
 uero farinae de exiguo supra modum largitatis copia conferetur.

poposcisti igitur in principio per epistolam tuam, uenerabilis, 
 de lapidibus, qui in superhumeralis rationali pontificis tunc 
 super pectus Aaron apponi praecepti sunt, ut nomina eorum 
 et colores et species nec non et loca seu contemplationes, 
 quas ad diuinum cultum referant, singulique lapides pro qua 
 tribu impositi uel unde reperti uel ex qua patria probentur, 
 exponam.

et nobis quidem, < sicut > memoraui, tamquam

 

 
 
 
 praefatae uiduae propter inopiam difficilis erat horum prorsus 
 inuentio; uerum, sicut illi per benedictionem miranda res 
 accidit et Samaritanae pro <a>qua sensibili mysteriorum domini 
 munus ostensum, sic nobis <mi)nimis sapientia atque scientia 
 et sermone constitutis undique facultas est attributa uelut ex 
 multis imbribus fertili largitate diffusis Heliae precibus 
 aliorumque prophetarum, quorum tu filius discipulus et 
 successor uenerabilis approbaris, accipiens aeque ut illi a 
 domino gratiam eamque nobis orationibus tuis impertiens.

unde iam de his incipiam dicere, primum quidem ueniam 
 poscens et propositi mei studium patefaciens, licet inualide 
 dissertationis possim referre sermonem.

Est ergo primus scriptus in quattuor uersibus: quadrifariam 
 quippe discriminabatur rationale pontificis ipsumque quadrangulum 
 erat, habens tam in longitudine quam in latitudine 
 palmum unum. primi ergo uersus ordo est: sardium primus 
 lapis, dein topazion, post smaragdus. secundi uersus primus 
 lapis carbunculus, dein sapphirus, post iaspis. tertii uersus 
 primus lapis ligyrium, dein achates, post amethystus. quarti 
 quoque uersus extremi primus lapis chrysolithus, deinde 
 beryllum, post onychium. isti quidem sunt duodecim lapides, 
 quos constat in rationali, quod in superhumerali pontificis 
 ponebatur, insertos; quorum differentias locaque dicemus.

Sardium, quod et Babylonium sic dicitur, habet quidem 
 speciem instar ignis colorisque sanguinei sardio pisci consimilem, 
 unde et sardium uocatum est a specie cognomen

 
 
 
 accipiens. in Babylone uero. quae est apud Assyrios, gignitur. 
 et est lapis ipse perlucidus, habens medendi potentiam. cuius 
 sucum medi<ci> super tumores ac putredines linientes sedant 
 aliasque plagas, quae per incisionem ferri proueniunt.

est 
 autem et alius sardonyx, qui uocatur molochas, sciens attenuare 
 pinguedines: ipsius autem formae est, subuiridis aliquantulum, 
 potentiorque magis est circa uerni temporis initium, quando 
 pascha celebratur; et alius sardachates, circa quem lapidem 
 albus quidam circulus apparet sicut in achate, quem hi, qui 
 fabulosa confingunt, mala fugare pronuntiant posse eumque 
 pacificum uocant.

DE LAPIDE TOPAZIO, Topazium rubrum est specie post 
 lapidem, qui carbunculus appellatur. inuentus est autem in 
 Topaze ciuitate Indiae in corde lapidis ab his, qui ibidem 
 lapides -tunc caedebant. quem lapidum caesores intuentes 
 splendidissimum delectati pulchritudine eius ostenderunt 
 Alabastris quibusdam negotiatoribus paruoque pretio uendiderunt. 
 Alabastri quoque Thebaeis pretio distraxere maiori; 
 Thebaei nihilominus optulerunt reginae, quae tunc temporis 
 imperabat. quem illa sumens in diademate suo in medio

frontis imposuit. habet autem lapis iste hanc efficaciam: 
 cum in cote medicinali teritur, non rubrum sucum iuxta 
 modum sui coloris sed in modum lactis emittit. implet 
 autem crateras plurimos, quantos hi, qui terunt, implere 
 uoluerint. et post hoc idem modus est lapidis, nec inminutus 
 pondere nec a rotunditate mensurae penitus inmutatus. hinc 
 autem sucus elicitus oculorum passiones apprime sanat 
 itemque, cum bibitur, ualde medetur his, qui aquosa rabie 
 tenentur et qui ex uua marina uehementer insaniunt. huius 
 enim lapidis sucum medicorum periti talibus tribuunt.

DE LAPIDE SSARAGDO. Smaragdus, qui et prasifus, uiridis 
 est speciei. est autem in eis quaedam differenxia; aliquos / 
 enim Neronianos uocant, aliquos Domitianos. et Neronianus 
 quidem lapis amarus est, specie ualde uiridis. splendens ac 
 uibrans. appellari uero Neronianum propter hanc causam 
 referunt, quod imperatorem Neronem putant oleo Spano uiridi 
 uel Libyrtino, alii uero dicunt amygdalino, alii susino, praecepisse 
 montem rigare;

alii uero nequaquam, sed aiuut Neronem 
 uel Domitianum oleum in uasis aeneis Nicaenis inmittere. 
 quod ex aeris ipsius aerugine per tempus uiridesceret, et sic 
 ex eo montem rigare petramque suscipientem hoc oleum plus 
 in uiriditate atque perspicuitate florescere; alii uero minime, 
 sed uocatum fuisse Neronem quendam memorant antiquum 
 artis pinariae scientissimum et in huiusmodi lapidum peritia 
 ualde callentem, qui adinuenit hanc smaragdi necessariam 
 speciem, et ex ipso Neronianum primitus appellari.

eo uero 
 modo, quo diximus de Neronianis, et de Domitianis aduertendum 
 est. fuit enim Domitianus imperator post Uespasianum 
 et fratrem suum Titum, qui uastabat Hierosolymam. amatores. 
 autem uanarum rerum hi principes extiterunt, Nero scilicet 
 atque Domitianus.

sunt et alii smaragdi, unus quidem in 
 India nimis Neroniano consimilis, alter uero in Aethiopia. 
 qui et in Phison flumine reperitur. unde diuina quoque 
 scriptura sermoni nostro congruit dicens: Phi son: ipse 
 est, qui circuit omnem terram Euilat. ibi inuenitur 
 lapis prasinus. sed et carbunculum illic esse testatur.

hic autem Phison a Graecis quidem ludus fluuius dicitur, a 
 barbaris uero et Euilaeis Barimanasi, ab Indis quoque et

 
 
 
 Bugaeis Ganges appellatur pluresque Graecorum scriptores 
 Gangem fluuium nomine isto cognominant, qui permanat 
 uniuersam terram Euilat; Euilaeos autem dicunt interiores 
 Indos. circuit etiam Aethiopiam, quae uocatur occidentalis 
 estque magna Aethiopia, et hinc in Oceanum labitur. propter 
 quod et carbunculus lapis cursu fluminis huius attractus in 
 locis proicitur, quae sunt circa Libyam, ubi nominati superius 
 Aethiopes commorantur.

Aquilas autem interpres in Genesi 
 lapidem -prasinum neque prasinum interpretatus est neque 
 smaragdum sed Hebraica interpretatione usus in superficie et 
 inueniens in Hebraeo nomen lapidis bodallin, quod septuaginta 
 dixerunt: ibi inuenitur lapis prasinus, Aquila 
 dixit: ibi inuenitur bidellium. est autem bidellium 
 quoddam unguentum siue incensum, quod defertur ex India.

sunt autem differentiae smaragdi octo, quantum potuerunt 
 singuli reperiri, naturaque eius cum sit uiridior et austera, 
 tamen hi, qui sunt ex Aethiopia uel India, hepatis, id est 
 iecoris, similitudinem referunt.

restat itaque iam nobis de 
 monte illo, qui rigabatur aliquando uel a Nerone, sicut 
 sermone uulgatum est, uel a Domitiano, in qua patria est 
 situs, exponere. est enim introrsus in mari rubro quod sic 
 appellatur, in ipso <in>gressu regionis Indorum. quarum gentium 
 differentiae quam plurimae sunt.

olim quippe Indi in nouem 
 regna fuerant disparati, sicuti fama celebratum est, id est 
 Alabastrorum, Homeritarum, Azomitorum cum <A>dulitibus. 
 Bugaeorum, Taianorum, Isabenorum, Libenorum, Dibenorum 
 cum Ichthyophagis et Sirindibenorum cum Euilaeis, sed

 

 
 
 
 nunc multo plures sunt, quippe diuisi a societate, quam inter 
 se prius habuerant, Dibeni ab Ichthyophagis et Sirindibeni 
 ab Euilaeis. de his autem, cum rursus eorum ad loca uentum 
 fuerit, historica narratione referimus. mons autem, de quo 
 nunc nobis sermo est, tunc Romanis erat subditus.

Smaragdinum 
 uero sic uocatur naturaliter insula modica, ex aduerso 
 sita Beronicae, in qua portus est Indiae dirigens ad Thebaidam, 
 quae a continenti terra Thebaica distat unius diei cursu, 
 cum est nauigium prosperum, hoc est milibus octoginta. 
 contigua est autem Beronice, quae sic appellatur. regioni 
 Elephantinae nec non et Telmi, quae nunc a Blemyis obtinetur. 
 corruerunt autem montis huius metalla suntque metalla alia 
 in ipsorum barbarie Blemyorum iuxta Telmeos in montibus 
 constituta, quae nunc effodientes barbari smaragdos incidunt. 
 uis autem lapidis huius in speculandam faciem;

dicitur et ab 
 his, qui fabulosa confingunt, praescius esse futurorum.

DE LAPIDE CARBOXCULO. Carbunculus habet speciem rubricae 
 nimis acutissimae. nascitur autem apud Carthaginem Libyae, 
 quae Africa uocatur. alii uero dicunt hunc lapidem sic 
 inueniri: non uideri per diem sed per noctem; procul autem 
 in modum lampadis uel carbonis ignis naturaliter scintillas 
 emittere et hora quidem sicuti carbo ignis accendi, hora uero 
 desinere, ita ut splendorem eius, qui hunc lapidem quaerunt, 
 eminus intuentes ob hoc ipsum, quod per interualla comparet 
 et rursus extinguitur, eum esse cognoscant pergentesque ad 
 eius fulgorem ita reperiant. sed qui eum portat, eum latere 
 non potest; nam quibuslibet uestimentis occulat, splendor 
 extra uestimenta conlucet. unde et carbunculus appellatus est, 
 ob hanc scilicet causam.

parumper autem et ceraunius ita 

 
 
 
 lapis uocatus huic uidetur esse consimilis. dicunt autem 
 ceraunium quidam et uinarium, quod instar uini flaui coloris 
 existat. est nihilominus et Chalcedonius, quem sic appellant. 
 et ipse specie proximus lapidibus istis, qui in isdem loci 
 partibus inuenitur.

nec mirum, quod diuina scriptura 
 Phison eum flumine esse pronuntiat, cum possit et in Africa 
 reperiri. fluit enim Phison in mare iuxta regionem australem 
 et occidentalem Oceanum. circuit Oceanus uniuersum orbem 
 terraium sed in occidentalem eius partem Phison, ut diximus, 
 influit et idcirco lapis iste in Libyae partes aduehitur. dicit 
 autem scriptura diuina: fluuius egreditur ex Edem ad 
 irrigandum paradisum, qui inde diuiditur in 
 quattuor initia. nomem uni Phison: iste est, qui 
 circuit omnem terram Euilat, ubi est aurum, et 
 aurum terrae illius optimum; ibi est carbunculus 
 et lapis prasinus.

DE SAPPHIRO LAPIDE. Sapphirus lapis t dicitur in modum 
 purpurae, quam blattam uocitant, cuius est pressior species. 
 multa uero genera sunt huius lapidis. est enim in ipsis 
 regalis auri punctis intermicans: qui non adeo est mirabilis.

sicut purus ille lapis, qui per omnia purpurae specie renitet. 
 et hic fortassis esse dicitur in India et in Aethiopia, propter 
 templum Liberi patris apud Indos, quod habere dicitur, licet 
 incredibile uideatur, CCCLXV gradus, omnes ex lapide sapphiro. 
 in ornamentis autem suis et monilibus reges utuntur eo uel 
 maxime, quia mirabilis est atque pulcherrimus et gratiosus. 
 27 
 unde et nonnulli uocauerunt eum monilis ornatum. pellit 
 dolores: nam si teratur cum lacte, medela scabiosis et 
 ulcerosis efficitur linitus super loca, quae fuerint uulneribus

 

 
 
 
 asperata. scriptum autem est in lege uisionem Mosi in monte 
 ueluti super lapide sapphiro fuisse declaratam.

DE LAPIDE IASPIDE. Iaspis est lapis uelut speciem smaragdi 
 referens, qui apud ostia Thermodontis fluminis inuenitur et 
 apud Amathunta: non quae in Cypro est, sed naturaliter 
 Amathusiorum generatio multiplex habetur. hic uero lapis 
 hanc habet speciem: sub smaragdo est interuirescens sed 
 obtunsior et obscurior* interiusque corpus habet uiride ad 
 instar aeruginis aeris. delectantur autem phantasiae, id est 
 speculationes, huic insidere, sicut asserunt. qui fabulosa 
 commemorant.

est et alia iaspis albidior quam mare, flore 
 uero tincturaque pressior. alia uero in speluncis Idae montis, 
 qui est in Phrygia, reperitur similis sanguini cochleae, sed 
 lucidior magis et ueluti similior uino et amethysto rubicundior. 
 non enim sunt unius coloris eiusdemque potentiae, sed alia 
 quidem rarior est et albidior quam aer fumi, <nec> nimis 
 effulgens nec impar, item caeruleae uibrationis, ueluti si 
 tempore hiemis de terra uapor aut nebula au.stro desinente 
 consurgat. alia. quae glaciei similis est, ab his, qui fabulosa 
 fingunt, phantasiis dicitur esse remedium. repertum est autem 
 ab Hiberis et pastoribus Hyrcanorum, qui circa Caspium 
 -solum lacumque consistunt.

est et alter iaspis, qui uocatur 
 oppalius. similis niuibus aut spumis maris aut ueluti si

 

 

 

 
 
 
 sanguis lacti misceatur, ut Massagetae potare sunt soliti. 
 hunc, ut aiunt qui fabulosa referunt, bestiae in agro metuunt, 
 aliaque portenta.

DE LAPIDE LIGYRIO. Ligyi\'ii inuentionem nequaquam nouimus 
 nec a physiologis, id est naturarum scrutatoribus, nec ab 
 aliquibus antiquis, qui harum rerum curam gessisse referuntur. 
 inuenimus autem laggurium sic appellatum lapidem, quem 
 nonnulli pressiore locutione liggurium uocant, et fortassis 
 arbitror hunc esse ligyrium, quoniam quidem diuinae scripturae 
 nonnulla nomina aliter immutarunt, sicut smaragdum dixere 
 prasinum aliisque nominibus -alia uocauerunt.

et liggurus 
 quidem uel etiam laggurus, si ipse sit ligyrium, rursus ex 
 quo sit loco, nescitur a nobis. arbitrati sunt autem eum de 
 superiore esse Thebaida, propter quod affirmant aliquos lapides 
 ex lapide hoc in aede Asclepii, quae sic appellatur, in Memphi 
 Aegyptia reperiri. in quibus sunt ueluti notae intermicantes, 
 non sicut ophitae, sed habentes puncta iuxta cerinum lapidem 
 sic uocatum. puncta sunt uiridantia ita, ut intellegamus in 
 profundo lapidis huius uenam esse lectissimam.

sed et adhuc 
 lucidius et speciosius haec petra uidetur sumpsisse cognomen; 
 explanatur enim liggurus a quodam animali, quod liggium 
 nominatur, habens colorem pulli bubali uel buculae rufae, 
 cuius cauda modica est et habet puncta quaedam uiridantia: 
 propter quod et lapis liggurus idem liggi cauda uocitatur.

ego autem uehementer ammiror, cur scriptura diuina curans 
 ad ornatum decoremque pulchritudinis regalium sertorum et 
 uestimentorum pontificalium uti lapidibus pretiosis et nonnullorum, 
 qui multum erant noti manifestique, commemorans

 
 
 
 (carbunculi dico et smaragdi, amethysti et achati. berylli et 
 chrysolithi) in horum dinumeratione lapidum non meminerit 
 hyacinthi, cum sit lapis iste clarissimus adeoque pretiosus 
 atque mirabilis, ut animaduertamus, ne ligyrium forsitan hunc 
 diuina scriptura cognominat.

hyacinthus autem species habet 
 diuersas; quanto enim quis inuenitur colore profundior, tanto 
 est aliis necessarior. hyacintho uero uel callaino purpureus 
 color est aliquanto consimilis; unde diuina quoque scriptura 
 ex hyacintho purpuraque pontificalia uestimenta dicit ornari. 
 et praecipuus quidem lapis hyacinthus thalassites appellatur, 
 eo quod tranquilli maris similitudinem referat. est et alius, 
 qui uocatur rhodiaeus, alius oppalius, rursus alius perileucius. 
 inueniuntur autem lapides isti in interiore barbarie Scytharum.

Scythiam uero soliti sunt ueteres appellare cunctam septentrionalem 
 plagam, ubi sunt Gothi et Dauni, Uenni quoque et 
 Arii usque ad Germanorum Amazonarumque regionem. illic 
 igitur interius in deserto huius magnae Scythiae conuallis est 
 profundissima, hominibus prorsus imperuia: montibus namque 
 saxosis hinc atque inde uallatur, ita ut si quis desuper a 
 summitatibus montium tamquam de muris aspiciat, solum 
 conuallis peruidere non possit sed a profunditate caligo 
 tenebrosa ueluti chaos alicuius occurrat.

igitur qui mittuntur 
 a regibus iuxta commanentibus ad istorum lapidum perquisitionem, 
 secundum dispensationem necessitatis sibi commissae 
 iugulant agnos et excoriante dimittunt desuper e saxis in 
 illud chaos conuallis inmensum lapidesque, ut ferunt. agnorum 
 decoriatorum carnibus adhaerescunt. aquilae uero in petris

 

 

 
 
 
 sursum morantes accepto carnis odore descendunt eductosque 
 decoriatos agnos exedunt et lapides illic in summis montibus 
 remanent. damnati ergo, qui per huiuscemodi capturam ad 
 inquirendos praedictos lapides diriguntur, intuentes, ubi sint 
 ductae agnoram carnes ab aquilis, eunt illuc et inuenientes 
 lapides afferunt.

omnes autem lapides isti. cuiuscumque sub 
 diuersitate coloris existunt, cum sint pretiosi, tamen hanc 
 habent efficaciam, ut superpositi carbonibus ignis uehementibus 
 ipsi quidem minime laedantur, carbones autem protinus 
 extinguunt. non solum autem hoc, sed etiam tollens quis ex 
 his lapidibus et inuoluens diligenter in orario uel in aliquo 
 linteo ponensque super carbones ignis manu retinens ipse 
 quidem calore cruciabitur, linteum uero, quo lapis estinuolutus.

nullo modo laeditur aut aliqua ustione uexatur. fertur autem 
 lapis iste utilis esse mulieribus, quatenus onere partus 
 absque difficultate liberentur. phantasias autem pellere similiter 
 dicitur.

DE LAPIDE ACHATE. Achates autem lapis est aestimatus 
 esse perileucius, qui post hyacinthum lapidem ponitur. est 
 autem specie mirabilis, colore caeruleus, exteriorem circulum 
 habens album. et hic circa Scythias inuenitur. est autem in 
 lapidibus istis achates colore leonino, qui cum aqua tritus et 
 inlitus super loca, quae morsu contracta sunt uiperae uel 
 scorpii ceterorumque serpentium, uenena depellit, dico autem 
 achatem, qui leonis speciem praefert.

DE LAPIDE AMETHYSTO, Amethystus lapis. est erga suum 
 circulum flammiferum quiddam profundius micans. splendor 
 autem eius est albidior, e medio corpore ueluti uini flaui 
 speciem referens. qui forma diuersus et hic, ut opinor, in

 
 
 
 Libyae montibus gignitur. alter enim hyacintho mundissimo 
 similis est, alter uero amphicochlo. fit autem ipse in parte 
 Libyae circa litus maris. hi uero, qui fabulis credunt, aiunt 
 eum praecidere tempestates et pluuias, cum australes uenti 
 perflauerint.

DE *LAPIDE CHRYSOLITHO. Chrysolithus lapis, quem nonnulli 
 chrysoberyllum uocauerunt, auri fulgorem praefert, fit autem 
 in puteali petra: sic appellatur locus ad litus Achaemenidis 
 Babylonis. nominant autem et Babylona et puteum illum 
 petrae Achaemenida, quod, inquiunt. pater Cyri regis Achaemenens 
 uocabatur, ut scriptores aliqui retulerunt. est autem et 
 chrysoprasus lapis: hic stomachicis et colicis nec non et 
 coeliacis tritus et epotus saluberrimus approbatur.

DE LAPIDE BERYLLO. Beryllium lapis glauci, id est caesii, 
 coloris est, marinae tincturae similis et aeris, amethysti et 
 paederotis habens speciem et aquatioris, id. est albidioris, 
 hyacinthi. fit autem ad ima montis, qui uocatur Taurus. si 
 quis autem uoluerit hunc ei aduerso solis opponere, uidetur 
 ueluti uitrei minuta intrinsecus habere perlucida. alia autem 
 beryllus pupillis oculorum draconis est similis. alia rursus 
 est beryllus ueluti coralli speciem magis exhibens. haec 
 autem beryllus iuxta ufam Eufratae fluminis uisa est.

DE LAPIDE ONYCHIO. Onychium lapis flauum nimis ostentat 
 colorem. delectari uero lapide isto ferunt regum nuptas et 
 diuitum, quae in pocula sua transferentes utuntur hoc lapide. 
 sunt autem et alii, onychitae qui aequiuoce nuncupantur, id 
 est non ueraciter, similes cerae, quae coloris est melle!.

 
 
 
 quidam hos aiunt ex guttis aquae consolidari. onychitas 
 autem naturali ratione cognominant, eo quod ungues urbanorum 
 uirorum instar sunt marmoris quadam mixtione sanguinis 
 obrubescentes. unde nonnulli lapidem marmoreum, qui est ex 
 loco Docimii, onvchiten falso nomine uocitant ob albedinis 
 puritatem.

Haec igitur duodecim lapidum. qui in superhumerali tunc 
 imperati sunt annecti pontificis, ex diuersis auctoribus, qui 
 de naturis horum dixere lapidum, constat inuentio; quorum, 
 sicut inuestigare potuimus, tam species quam loca nec non 
 et potentias inspectionis eorum interim breuiter adnotantes 
 singulorum lapidum nomina consequenter expressimus.

Hic iam nunc quaeritur, quibus modis eum ordinem 
 consequentiae, qui est certissimus et congruens, approbemus. 
 nam per duodecim tribus duodecim lapides apponi iussi sunt. 
 ita ut unus lapis uni tribui coaptaretur et ad singularum 
 nomina decernantur singuli lapides. et si quidem declarasset 
 iussio, cui tribui quis lapis aptetur, nulla prorsus inquisitio 
 superesset ad indagandam definitionem diuinitus ordinatam, 
 sed ad exponendam nobis uim lapidum tantummodo studiosa 
 relinqueretur intentio:

nunc autem non est determinatum sed 
 simpliciter in duobus locis horum lapidum consequentiam et 
 compositionis eorum speciem fateamur adscriptam, sicut in 
 rationali, quod super pectus ponebatur pontificis, et superhumerali 
 per duos anulos aureos in eo disposito.

qui anuli 
 per extremitates suas rationale in medio continebant, rursus 
 annexis superioribus anulis, qui erant in superhumerali 
 pontificis in utraque humeri parte conserti. nam et superhumerale, 
 cum esset unum per circuitum. uno prorsus 
 orificio claudebatur, habens uittam hyacinthinam auro complexam

 
 
 
 et hinc a dextris unum anulum et a sinistris alterum, per 
 utramque humeri partem prominentes, anulos ad iugulum 
 pontificis innuentes, qui rursus ex utraque rationalis parte 
 spectabantur appositi, ita ut perinde conecterentur et coaptarentur 
 in sese, per duos scilicet anulos rationalis et duos 
 anulos snperhumeralis, ubi erant catenulae aureae desuper 
 imminentes.

hoc autem rationale, sicuti dixi, habebat 
 duodecim lapides sibi congruenter insertos atque compositos 
 quadrato ordine, qui sic intertexti probantur, ut est subter 
 anuexum. primus ordo atque superior a laeua parte pontificis 
 uersus ad dextram hos lapides habebat appositos: sardium, 
 topazion, smaragdum.

oportet enim et hoc diligentius annotare, 
 unde scilicet incipiebat compositio et ubi iterum desinebat, 
 sciendumque quod iuxta Hebraicarum elementa litterarum ita 
 compositiones istae fiebant: scribunt quippe Hebraei a sinistris 
 ad dextram cuiuslibet rei subiectum ordinem perducentes, 
 ipsi uero manum subsequentem litteris a dextris habere 
 uidentur ad laeuam. erant ergo super pontificis pectus a 
 sinistris eius ordines ad dexteram perducentes.

primus ordo, 
 sicut iam dixi, sardius topazius smaragdus; secundus autem 
 carbunculus sapphirus iaspis; tertius ligurius achates amethystus; 
 quartus, qui et ultimus, chrysolithus beryllus 
 onychinus.

rursus inuenimus eosdem lapides in duabus 
 superhumeralis partibus positos, in quibus duo lapides catenulis 
 aureis uidebantur inserti iuxta utrumque latus humerorum, 
 iam non ex diuersis lapidibus sed ex smaragdo tantummodo, 
 erantque rursus nomina filiorum Israel secundum praeceptum 
 domini scripta atque scalpta in duobus istis lapidibus.

non 
 tamen euidenter ostenditur, quod nomen in parte dextera 
 prasini lapidi inscribi debeat uel quod in sinistra parte, 
 sicut ipse decreuit. similiter annotari, nisi quod prorsus

 

 
 
 
 intellegendum est, quia sex nomina scripta erant in sinistra 
 parte et sex in dextera filiorum Israel. nec enim poterat unus 
 lapis nomina duodecim tribuum capere propter rotunditatem 
 suam. sed nec praecepit deus, ut dupliciter inscribantur 
 duodecim tribus in parte dextera et in sinistra duodecim, 
 sed simpliciter ait: impressione signaculi nominum 
 filiorum Israel, sicut habet ipsa circumstantia lectionis, 
 quam nunc ad uerbum curauimus exprimere, in qua ipsum 
 quoque pontificatus officium praeceptum est ordinari.

sic ait: 
 et fecerunt superhumerale ex auro et hyacintho 
 et purpura et cocco cum bysso retorta ♦ *. opus 
 textile fecerunt illud, superhumeralia continentia 
 sese ex utrisque partibus, opus textile, inuicem 
 complectentia se per circuitum. ex ipso fecerunt 
 iuxta eius facturam, ex auro et hyacintho et 
 purpura et cocco neto et bysso retorta, sicut 
 praecepit dominus Mosi. fecerunt utrosque lapides 
 smaragdi confibulatos et conclusos auro, scalptos 
 impressione signaculi nominum filiorum Israhel, 
 et imposuerunt eos in humeros superhumeralis, 
 lapides monumenti filiorum Israhel, sicut praecepit 
 Moyses Moyses Moyses.

haec duo loca sunt horum lapidum et 
 appellationes eorum, quae secundum tribum praeceptae sunt 
 annotari: unus quidem locus est in hoc rationali et alter in 
 his quae dicuntur * * in hippodromo Chabratha.

Oportet itaque primitus hanc diuisionem nosse et ordinis 
 consequentiam. quae secundum aetatem est singulorum, id 
 est Ruben Simeon Leui ludas : propter iurgium uero Rachelis 
 et quod data sit Iacob ancilla Balla, nascitur iuxta aetatis 
 ordinem post ludam Dan statimque de ipsa ancilla secundus 
 editur Neptalim. deinde per aemulationem Lia uero dedit 
 ancillam uiro Zelpham, quae concipiens peperit Gad, dein 
 Aser. rursus adiecit uxor Lia ut conciperet: quae iuxta 
 conscientiam peperit Isachar, exin Zabulon. nouissime uero 
 de Rachele loseph nascitur et deinde Beniamin. et est ista 
 consequentia: Ruben Simeon Leui ludas, Dan et Neptalim, 
 Gad et Aser, Isachar et Zabulon, loseph et Beniamin. haec 
 quidem prima est compositio iuxta aetatis consequentiam.

Cum uero peruenirent de Mesopotamia reuertente Iacob in 
 terram Chanaan, secunda fit diuisionis enumeratio. fecit enim 
 Iacob tres turmas discernens proprios filios, et posuit Zelpham 
 et Ballam duas ancillas faciens unam turmam in primis cum 
 quattuor filiis earum, id est Dan et Neptalim, Gad et Aser; 
 in secunda uero turma ordinauit Liam cum sex filiis eius, 
 non iam secundum aetatem sed secundum matris affectionem, 
 Ruben dico et Simeon, Leui et ludam, Isachar et Zabulon; 
 ipse uero postremus mansit cum Rachele et Ioseph ualde 
 paruulo. Beniamin autem in matris adhuc utero portabatur. 
 et haec secunda discretio compositionis eiusdem numeri 
 comprobatur.

Tertius autem numerus est iuxta aliam compositionem 
 diuisionis. incipiens enim Iacob intrare in Aegyptum, sicut 
 super annexum est, congregatis in id ipsum filiis Liae simul

 
 
 
 et ancillae eius Zelphae consequenter, uelut ex eadem domina 
 progenitis, ita dinumerantur ipsi: Ruben Simeon Leui ludas 
 Isachar Zabulon et ex Zelpha Gad et Aser; deinde Rachelis 
 filii Ioseph et Beniamin, hi qui ex eius ancilla sunt Dan et 
 Neptalim.

Quarta diuisio est compositionis et numeri, quando benedixit 
 Iacob filiis suis, cum moreretur; oportet enim secundum 
 tempus et in numeros ipsos annectere. hic ergo numerus et 
 hoc tempus insequitur, quando Iacob benedixit, id est: Ruben, 
 deinde Simeonem cum Leui et ludam et Zabulon et Isachar, 
 Dan et Gad, Aser et Neptalim, Ioseph et Beniamin.

Dein sequitur quinta diuisio de Exodo, cum egrederentur 
 filii Israel ex Aegypto. enumerauit enim eos sermo diuinus 
 dicens: haec sunt nomina filiorum Israel, qui 
 ingressi sunt in Aegyptum cum Iacob patre suo; 
 unusquisque cum tota domo sua ingressus est: 
 Ruben Simeon Leui ludas Isachar Zabulon (deinde 
 praecepit dominus Mosi:) fecerunt utrosque lapides (deinde Ballae:) Dan et Neptalim (et 
 Zelphae:) Gad et Aser. Ioseph autem erat in Aegypto.

Dein post sexta diuisio est numeri iuxta metationem 
 castrorum filiorum Israel, sicut scriptum est in libro Numerorum 
 ex praecepto domini: in prima metatione ludas Isachar 
 Zabulon, in secunda Ruben Simeon Gad, in tertia Epbrem et 
 Manasse et Beniamin, in quarta Dan et Aser et Neptalim.

Rursus septima numeri diuisio est ex ipso Numerorum 
 libro, cum iuxta praeceptum domini declarantur, qui debeant 
 esse principes ad offerenda munera domino, dixitque: de 
 Ruben Elisur filius Sediur, de Simeone Salamihel 
 filius Surisaddai, de Iu da Na as on filius Aminadab. 
 de Isachar Nathanahel filius Sogar, de Zabulon

 

 
 
 
 Eliab filius Chelon, de Ephrem Elisama filius 
 Eniud, de Manasse Gamaliel filius Phadassur, de 
 Beniamim Abidan filius Gedeonis, de tribu Dan 
 Achiezer filius Amisadai, de Aser Phaltihel filius 
 Echram, de Gad Elisaph filius Raguhel, de 
 Neptalim Achire filius Enan.

Itemque post hanc sequitur octaua diuisio ex ipso libro 
 Numerorum, quando praecepit dominus et misit Moses principes 
 tribuum Israel ad inspiciendam terram repromissionis. ait 
 itaque: de Ruben Samu filius Sacchu, de Simeone 
 Saphah filius Suri. de Iuda Chaleph filius Iephone, 
 de Isachar Sara filius Ioseph, de Ephrem Auses 
 filius Naue, de Beniamin Phalti filius Raphu, de 
 Zabulon Gudihel filius Suri, filiorum Ioseph de 
 Manasse Gelad filius Sudi, de Dan Amihel filius 
 Gamali, de Aser Sachus filius. de Neptali 
 Hali filius Ulaphi, de Gad Gugihel filius Machi.

Nona quoque diuisio numeri praecepto domini datur ex 
 ipso libro Numerorum, cum filiis Israel terra sorte distribuitur: 
 de Iuda, inquit, Chalep filius Iephone et deinceps 
 enumerantur principes tribuum de Simeone, de Beniamin, de 
 Dan, de Manasse, de Ephrem, de Zabulon, de Isachar, de 
 Aser. de Neptali.

Dein rursus decima numeri diuisio est, quando benedixit 
 Moses filiis Israhel. praeponens Ruben et deinceps annectens: 
 ludas Leui Beniamin Ioseph Zabulon Isachar Gad < Dan >

 

 
 
 
 Neptalim et Aser, et in nouissimis iterat sermonem de Ioseph: 
 haec sunt milia Ephrem et haec milia Manasse.

Item undecima numeri diuisio probatur, quando praecipitur 
 eis, antequam ingrediantur terram Israel, mox transfretantes 
 Iordanem stent super duos montes Garizim et Gebal, sex 
 hinc atque inde,. ad benedicendum his, qui custodiunt legem, 
 et ad maledicendum his, qui legis praecepta seruare contempserint. 
 et est ista contextio numeri: nam super benedictiones 
 consecuti sunt Simeon Leui ludas Isachar loseph et Beniamin; 
 super maledictiones autem hi: Ruben Gad Aser Zabulon 
 Dan et Neptalim.

Duodecima rursus est diuisio numeri, cum sortiuntur terram 
 possessionis suae et Ruben sorte contingit trans Iordanem, 
 antequam transiretur in terram Israel. et est ista distributio: 
 Ruben et iuxta eum Gad et dimidia tribus Manasse: dein 
 transeuntes Iordanem primus Iudas accipit, tum Beniamin, 
 dein Ioseph ex Manasse, dein Simeon inter Beniamin et 
 ludam locatus et ut ita dixerim coangustatus est, quia illis 
 spatia non fuerunt; dein Zabulon terram consequitur et 
 Isachar et Aser et Neptalim et Dan. Leui sane in omnibus 
 dispersus est tribubus, ciuitates solummodo et suburbana 
 percipiens.

Rursus tertia decima diuisio numeri occurrit ex Zacharia 
 propheta, sicut dicit: in illa die plangent omnes tribus 
 terrae, tribus domus Dauid super se et mulieres 
 eorum super se, tribus domus Nathan super se et 
 mulieres eorum super se, tribus domus Leui super 
 se et mulieres eorum super se, tribus domus 
 Simeon super se et mulieres eorum super se,

 

 
 
 
 plangentque cunctae residuae tribus; et non nominauit, 
 quae: nos autem propter situm descriptionis terrae 
 hanc consequentiam esse perpeximus, ut sit tribus Beniamin, 
 dein Ioseph Ruben Gad Zabulon Isachar Aser Neptalim 
 et Dan.

Item quarta decima diuisio immeri subest ex reuelatione 
 sancti Iobannis, qui dinumerauit ex unaquaque tribu duodecim 
 milia eorum, qui uirginitate sanctificati sunt; ait enim: de 
 Iuda duodecim milia, de Ruben similiter, exin de Gad, de 
 Aser, de Neptali, de Manasse, de Simeone, de Leui, de Isachar, 
 de Zabulon, de Ioseph, de Beniamin. nusquam uero in hoc 
 loco meminit Dan.

Forsitan autem et aliis locis numer(i> aliter inueniantur 
 adscripti; nos tamen istos inuenire potuimus et hae quidem 
 sunt diuisiones, quae secundum numerum diuerso modo 
 constat esse compositae, nunc quidem secundum praeceptum 
 domini, nunc autem iuxta singulorum principum uoluntatem, 
 dico nero Mosis et Hiesu Naue et qui deinceps eorum 
 successores existere meruerunt. nec sine spiritu id actum 
 est sed, ut uoluit, idem spiritus sanctus enumerauit atque 
 disposuit singulas consequentias iuxta propriam uoluntatem.

reuertens item de his uno loco breuiter et consequenter 
 edisseram easdemque quattuordecim diuisiones harumque selectiones: 
 non in uacuum faciam nec ut uenerationi tuae haec 
 recensenti molestus existam, sed ut noueris (quod iam dei sit 
 adiuuare), ut unicuique tribui memoratos lapides ueraciter 
 coaptare possimus.

Excogitante igitur multum mente, tractantes iuxta experientiam 
 huius electionis, suggerit nobis animus et ipsa consequentia 
 lectionis, qualiter animaduerti possit quadratus ordo 
 rationalis ex appositis lapidibus secundum memorata uocabula. 
 requiratur iam de singulis numeris, sicuti discreta est

 

 
 
 
 unaquaeque diuisio, qualis ad eorundem lapidum rationem 
 lectionemque sit congruens.

et ubicumque quidem dinumeratarum 
 tribuum statum in locis singulis inspeximus menteque 
 perpendimus non posse naturaliter — ut numerus quilibet 
 eorum, qui in unaquaque diuisione numerati sunt, unum 
 nomen minus habens ex tribubus — appellationi horum 
 lapidum coaptari, ideoque protinus diuisionem secundam rite 
 sustulimus, utpote quae horum lapidum consonantiam habere 
 non possit, propter quod primos ponat Dan et Neptalim, 
 Gad et Aser, hoc est ancillarum filios, quando mittens Iacob 
 Esau munera in turmam eos primam diuisit, post haec autem 
 filios Liae fecit aliam turmam, dein filios Rachel turmam 
 tertiam. nam cum pretiosiores lapides sint in principio 
 rationalis. porro filii ancillarum inferiores habeantur et hic 
 primum positi sint, impossibile est eos ad causam rationalis 
 in hac numeri parte congruere, propter quod ita se habere 
 non possit.

Item quartam diuisionem, benedictionem Iacob, explorauimus, 
 quando moriens filiis benedixit. habet enim primum Ruben, 
 dein Simeon et Leui simul adiunctos, ita ut ista utriusque 
 copulatio horum lapidum congruentiae uideatur obsistere. 
 ideoque istam quoque sustulimus, cum lapidibus istis adcommodari 
 minime possit.

Inspeximus autem et quintam diuisionem, quae continet 
 initium egressionis filiorum Israhel ex Aegypto, et inuenimus 
 eam praeponentem liberarum filios et ancillarum iuxta compositionis 
 ordinem supponentem facientemque nouissimos 
 <primos> primosque nouissimos, et ob hoc, quod Ioseph in 
 Aegypto constitutus postremus nominatus est, animaduertimus 
 iterum non posse lapides istos memoratarum tribuum coaptari 
 nominibus:

et quod naturaliter onychinus lapis in persona

 
 
 
 Ioseph interpretari non possit neque rursus extremus Ioseph 
 iuxta compositionem rationalis inseri debeat, nisi quod 
 tantummodo necessitate praeposteratus sit, ut, cum undecimus 
 habeatur, hic numeretur duodecimus iuxta cogentem necessitatem 
 compositionis huius numeri, quam repperimus ordinatam.

in Graeca quippe locutione, quae ex Hebraea translata est, 
 onychinum lapidem duodecimum inuenimus positum atque 
 nouissimum, ita ut Beniamin contemplationem sui modis 
 omnibus adtrahat; undecimum uero inuenimus beryllum, quem 
 et undecimo Ioseph tam iuxta numerum quam iuxta contemplationem 
 consequenter aptauimus.

inspicientes etiam Hebraicam 
 Exodum, in qua et lex probatur adscripta, legentesque de 
 rationali hoc, in quo clusi erant isti lapides, inuenimus 
 onychinum lapidem aliter ordinatum: undecimus positus erat 
 et beryllus duodecimus atque postremus. unde propemodum 
 nobis ambiguitas orta est impedimentum intellegentiae faciens 
 ueluti fictam contemplationem nos in duobus istis, berylli 
 dico et onychini, lapidibus attulisse, dicebamque, quomodo 
 in supplicationibus et oratione continua poterat error oboriri, 
 et intellexi, quod dispensante deo hoc ita peractum est, ut 
 idem Ioseph undecimus inter fratres suos existens duodecimus 
 inueniretur iuxta compositionem huius numeri, qui eum duodecimum 
 esse declarauit, cum diceret: Ioseph autem erat 
 in Aegypto.

scientes itaque dispensatione diuina propter 
 ueritatis contemplationes berylli lapidi, quae in ipsum Ioseph 
 explentur, coaptari, sic est dispositum, ut beryllus lapis 
 duodecimus poneretur et ultimus. nam et loseph, cum inter 
 fratres undecimus esse memoratur, in hac tamen compositione 
 numeri egressionis filiorum Israel duodecimus et extremus 
 adscribitur. itaque prorsus inlustratione diuina et dispensatione

 

 
 
 
 bene admodum relatus est onychinus lapis in Beniamin, qui 
 in hac dispositione ante Ioseph numeratus est, beryllus 
 autem in Ioseph accommodatus ob contemplationes eidem 
 consonantes, quamuis ultimus lapis ipse numeretur, quia sic 
 accidit et Ioseph nouissimum scribi, sicut frequenter asserui.

Transgredientes igitur et hanc diuisionem respeximus 
 dispositionem sextam iuxta di<nu>meratarum tribuum consequentiam 
 et inuenimus iuxta metationem castrorum Israel 
 quadrati agminis ordinem magis oportere cODgrue(re) rationali 
 iuxta ternas et ternas tribus, sicut in eodem rationali fas 
 erat cernere, quod quadrati ordinis probatur exstare, et erat 
 hoc planissimum atque symbolicum, id est significatiuum; 
 propter dispositiones ordinum consonantiamque castrorum.

sed in his separata tribus, tribus Leui, nobis obstitit. constitutus 
 est enim ludas habens secum Isachar et Zabulon in 
 uno metationis contubernio, et constitutus est primus ad 
 orientalem plagam propter significantiam, ut aestimo, regiae 
 potestatis et quod Ruben a propria reciderit gloria, quia 
 stratum maculauerit patris. sicuti diuinis litteris probatur 
 insertum.

in secunda uero rnetatione castrorum Ruben ordinatur 
 cum Simeone et Gad uersus ad mare, ad occidentem quoque 
 Ephrem cum Manasse et Beniamin, qui omnes ex Rachel in 
 una ponuntur metatione castrorum; propter Manassen uero 
 Leui uidetur exclusus. dein ad aquilonem quartam metationem 
 primitus Dan continet, dein Aser, deinde Neptalim, et quoniam 
 Leui non inuenimus inter eos ammixtum, cognouimus nec 
 istam posse descriptionem compositioni lapidum commodari, 
 ne uideatur ei filiorum Israel unum < de >esse uocabulum.

Quapropter et hanc omittentes intendimus diuisioni septimae. 
 quam protinus ademimus, quia non eam repperimus

 

 
 
 
 compositioni lapidum congruentem. haec enim iuxta principes tribuum 
 ad praeceptum domini constat esse numerata: in qua primus 
 ordinatus est Ruben, dein < Simeon, deinde Iuda, dein > Isachar 
 et qui secuntur; Ioseph autem secundo numeratus est, propter 
 quod Ephrem in uno numero, Manasses in altero sit locatus, 
 et quoniam Leui rursus exemptus est, nequiuimus numerum 
 coaptare lapidibus propter immutationem Leui et propter 
 adiectionem unius tribus, quae in duabus probatur esse 
 diuisa.

Dein octauam diuisionem de libro Numerorum diligenter 
 inspeximus, ubi praecepit deus et misit Moses principes 
 tribuum Israhel ad inspiciendam terram promissionis, et nec 
 istam repperimus ad compositionem memoratorum lapidum 
 consonantem, propter quod et Ruben in primis numeratus est, 
 dein Simeon, deinde ludas, exin Isachar et deinceps qui 
 secuntur et nusquam Leui mentio facta est.

Transeuntes igitur ad nonam diuisionem et ipsam conspeximus, 
 quae facta est ex praecepto domini, sicut in libro continetur 
 Numerorum, quando missi sunt principes tribuum, ut sorte 
 diuiderent terram promissionis filiis Israel, et nec istam 
 similiter ad consequentiam lapidum coaptare ualuimus. 
 inuenientes enim ludam <in> primis positum, dein Simeonem 
 et postea Beniamin, Dan quoque et Manassen nec non et 
 Ephrem et Zabulon et deinceps Isachar, exin Aser et nouissime 
 Neptalim, et rursus tribum Leui reperientes omissam et Ioseph 
 dupliciter enumeratum in Ephrem et Manassem,

hanc etiam 
 praetermisimus et in decimam diuisionem intentionem mentis 
 ammouimus nec ipsam quiuimus inuenire lapidibus consonantem; 
 etenim quando benedixit Moses filiis Israhel praeponens 
 Beniamin quartum post Leui, dein Ioseph, et quoniam Simeonis

 

 

 
 
 
 nullam intulit mentionem, impossibile fuit eam coaptare 
 lapidibus. habet autem ita: Ruben ludas Leui Beniamin, dein 
 Ioseph Zabulon et Isachar, deinde Gad, qui est ancillae 
 secundae filius, praepostere positus, dein Dan et Neptalim, 
 dein Aser omnium nouissimus, qui et ipse secundae ancillae 
 filius inuenitur. hic etiam quia numerus imminutus est 
 Simeone praetermisso, fas non erat diuisionem istam lapidibus 
 rationalis posse congruere.

Rursus et hanc praetermittentes in undecimam sollicita 
 prorsus intentione peruenimus et repperimus, ubi praecepit 
 Moyses, ut duodecim tribus stent ad benedicendum et maledicendum, 
 sex in monte Garizin et sex in monte Gebal, sicut 
 in Deuteronomio probatur adscriptum, quarum diuisio talis 
 est: stabunt, inquit, in monte Garizin ad benedicendum 
 Simeon Leui ludas Isachar Ioseph et 
 Beniamin, et hi stabunt ad maledicendum in 
 monte Gebal: Ruben Gad Aser Zabulon Dan et 
 Neptalim. exceptis quippe Ruben et Neptalim liberarum 
 filii probantur hic esse praelati, cumque et ista diuisio uidetur 
 inconsequens ad quadratum rationalis ordinem, non ea uisa 
 est adsumenda.

uerumtamen hanc eandem undecimam diuisionem 
 sollicite contuentes, quod in duas partes uideretur esse 
 discreta, sex in uno monte et sex in altero, hanc arbitrati 
 sumus congruere numeris compositionis lapidum smaragdi, 
 qui catenulis nectebantur, ordinati per utrumque pontificis 
 humerum, auro et hyacinthina uitta conserti, ita ut in his 
 duobus smaragdis inscriberentur nomina filiorum Israel, eo 
 quod unus smaragdus ob rotunditatem sui duodecim nomina 
 capere non posset. oportebat autem, et si capere poterat, 
 dextros sinistrosque distingui, et ideo in utroque lapide, 
 posito in dextera scilicet et sinistra, conscripta sunt nomina

 

 
 
 
 sicut in utroque monte Garizin et Gebal tribus filiorum Israhel 
 ordinatae sunt.

Qui montes ex aduerso sibi cernuntur oppositi in Orientis 
 parte, ubi Hiericho sita est, ultra locum Galgalae ibique 
 referuntur benedixisse Israhel hi, qui in monte Garizi 
 consistebant dicentes: benedictus qui facit uoluntatem 
 domini, et uox audiebatur per plana camporum, ubi populus 
 adstabat, et innuebatur ei, ut diceret: fiat, fiat! e contra 
 uero Ruben et Gad et reliqui cum eis in monte Gebal stantes 
 aiebant: maledictus qui non facit omnia, quae 
 scripta sunt in isto libro, et respondebat omnis populus: 
 fiat, fiat! interpretatur autem <fiat> \'amen*. nam uoces e 
 duobus montibus istae resonabant.

Garizim etiam interpretatur 
 et \'mons liberates et \'concisio incolatus eorum*. quidam uero 
 putauerunt, qui non diligenter diuinas scrutati sunt litteras, 
 maxime qui de Samaritanis oriuntur, ne forte Garizin mons 
 sit, qui adiacet Sicimis. quae Sicima et Sichem dicitur, 
 habens ex aduerso Sichar urbem Samarit<an)orum, in quam 
 ingressus est dominus, unde Samaritana illa mulier egressa 
 inuenit eum sedentem apud <put>eum. nunc autem Sicima 
 Neapolis appellatur, ciuitas opulentissima Palaestinorum; 
 tunc autem Samaria dicebatur atque Iudaea:

Samana autem, 
 quoniam mons ipse naturaliter cuiusdam Somer uocabatur; 
 filium autem habuit iste Somoron et dictus est mons Somor 
 et hinc nominis huius appellatio consecuta est, maxime uero 
 roborata per aduentum eorum, quos ad colendum terras illas 
 rex Assyrius destinauit.

nam quando captiuitas accidit 

 

 

 
 
 
 Iudaeorum, conuenerunt seniores Israel, qui erant tunc in Babylone 
 cum Hesdra sacerdote, et qui uocabantur consiliarii, aliique 
 senes et exorauerunt Assyriorum regem, ut habitatores mitteret 
 in Iudaeam, ne terra luxurians sine cultore deficeret. qui 
 suscipiens eorum salubre consilium direxit ad inhabitandum 
 in locis illis gentes quattuor, id est Cudaeos et Cuthaeos et 
 Seppharaeos et Anagogauaeos. qui ascendentes idola sua 
 secum, quae tunc unaquaeque gens apud se coluerat, adtulerunt.

cum uenissent autem et resedissent in terra Israel, 
 uocati sunt Samaritani, propter quod Samaritanus \'custos\' 
 interpretatur; custodiebant enim terram Israel. postea uero 
 leones pardi et ursi consurgentes in eos corrumpebant multitudinem, 
 ita ut absumerentur ab eis. pro qua re legati per 
 dies singulos ab incolis et habitatoribus ad regem mittebantur

Assyrium, quatenus eis de locis ipsis licentiam discedendi 
 tribueret propter huiusmodi saeuitiam bestiarum. mirabantur 
 autem, quomodo potuit Israel ibidem commanere. his autem 
 compertis Assyriorum rex euocatis Iudaeorum senioribus 
 sciscitatus est ab eis, quomodo possint in loco, quos dudum 
 di<re)xerat, immorari. qui rectum dantes sine mora consilium 
 dixerunt nullam posse gentem ibidem residere, nisi legem 
 domini dei custodiat. qui cum poposcisset ab eis legem, ei 
 protinus obtulerunt. ipse uero reddens exemplaria legis 
 authentica penes se detinuit, quae direxit incolis et habitatoribus

terrae Cudaeis et Cuthaeis ac reliquis cum Hesdra sacerdote 
 (non Hesdra illo, qui uocabatur Salathihel, cuius erat pater 
 Zorobabel, qui Zorobabel erat filius Iechoniae). hic igitur 
 Hesdras, quem diximus, ascendens Hierosolymam pentateuchum 
 tantummodo, id est quinque libros Moysi, detulit eis ueteris 
 testamenti, libros scriptos secundum formam, quam dedit 
 dominus in monte Sina. quam formam Hebraei deessinon 
 uocant, quod interpretatur insculptum'>. nunc enim non eadem

 
 
 
 sunt elementa litterarum, quibus Hebraei utuntur, librique 
 eorum non sunt scripti iuxta ueterem formam, quae tunc in 
 tabulis lapideis constat insculpta. haec igitur forma, quam 
 nunc tenent Iudaei, uocatur somahirenus. Samaritani uero 
 seruant deessenon, quae forma fuit olim, ut diximus, in 
 tabulis impressa lapideis.

at Hesdra ascendens a Babylone 
 nolensque discernere Israhel a reliquis gentibus, ut genus 
 Abrahae non uideretur esse permixtum cura habitatoribus 
 terrae, qui tenent quidem legem, non tamen et prophetas, 
 immutauit pristinam formam relinquens deessenon, propter 
 quod ea forma a Samaritanis praeoccupata iam fuerat, ut per 
 hoc Abrahae semen distingueretur a nationibus reliquis. sed 
 nos his peruenientes in locis coacti sumus ob occasionem 
 causae huius ampliare sermonem.

Erant itaque, qui permanserunt ex gentibus in terra Israel, 
 pro diuersis rebus Samaritani uocati: primum a Somer, uno 
 ex filiis Chananaeorum et Pherezaeorum, priusquam Abraham 
 patriarcha ad eandem terram diuinitatis adueniret, et appellabatur 
 Somer et Somoron tam mons quam omnia, quae montis 
 uicina esse uidebantur. rursus praefatae gen<te>s ab Assyriorum 
 rege transmissae uocatae sunt Samaritani, qui \'custodes* 
 interpretantur.

habet autem et aliam contemplationem nominis 
 huius intentio, propter custodiam uidelicet legis, quoniam 
 qui inmissi fuerant, legis putabantur custodire mandata. dicit 
 enim scriptura de ipsis, quoniam manserunt facientes 
 legem dei et adorantes idola propria. cum uero lex 
 idola nullatenus adoranda praecipiat, quomodo lex ab eis 
 poterat custodiri?

uerumtamen ista causa hinc insinuat 
 intellegentiae modum. scientes profanissimi sacerdotes memoratarum 
 quattuor gentium, quod Hesdras sacerdos missus

 

 
 
 
 aduenerit, qui abominabatur idola iuxta diuina praecepta, et 
 quisquis inueniretur seruiens idolis, lapidibus iubente lege 
 necabatur, celeriter e suis excelsis culminibus idola propria 
 sustulerunt et occulerunt in monte Garizim in loco nimis 
 abdito atque secreto.

fuerunt autem idola numero quattuor, 
 sicuti habet antiqua traditio. nam uiri Babylonii deam Sochoth 
 Benith colebant et uiri Chuth deam Nerigel et uiri Emath deam 
 Asimath et Euaei deam Nebaz Tharchar et Sapharuim. et 
 auerterunt cor Samaritanorum docentes eos ad montem 
 Garizin orare. quapropter, ubicumque fuerint, ad montem se 
 conuertentes orant: qui in oriente sunt, ad occidentem respiciunt 
 et, qui sunt in occidente, ad orientem et, qui in aquilone, 
 similiter intendunt ad meridiem et, qui in meridie, ad 
 aquilonem montis aspiciunt, ut impleatur scriptura, quae dicit: 
 manserunt facientes legem dei et adorantes idola 
 propria. nam licet ipsi, qui adorant, ignorent occulta in 
 abdito montis idola. impossibile tamen est. ut diuina scriptura 
 iuxta rei huius sententiam mentiatur.

Oblata uero nobis est huius expositionis occasio propter 
 duodecim tribus, quae in monte Garizin et in monte Gebal 
 ordinatae sunt, sicuti habet ipsa numeri ordinati discretio. 
 decepti sunt igitur hi, qui Deuteronomium non intellegenter 
 aduertunt, ut aliam scripturam sibimet facerent: arbitrati 
 sunt enim montem, qui contiguus est Neapoli, sicut supra 
 retulimus, hunc esse Garizin, qui nimis altus est; cui etiam 
 qui locatus ex aduerso est, quem suspicantur esse Gebal, et 
 ipse uehementer excelsus est. Sicima quippe inter duos

 

 
 
 
 montes in conualli sita est, hinc inde montium obiectione 
 conclusa.

fecerunt autem Samaritani, qui in ciuitate ipsa 
 commanent, gradus in monte et templum quoddam in edito 
 construxerunt, ut, sicut diximus, sursum in monte orare 
 uideantur, quem Garizin ipsi uocant iuxta quandam obliuionis 
 incuriam, non iuxta fidei rationisque ueritatem; nam liber 
 aliter habet historiae. sed hi falluntur, qui id quod est non 
 diligenter inspiciunt;

denique montes isti adeo sublimes et 
 altissimi comprobantur, ut nemo sursum loquentem in conualli 
 possit audire. quomodo ergo principes tribuum, qui sursum 
 erant, sex homines de tanta sublimitate uocem suam populis 
 auditam facere poterant, ut qui deorsum stabant responderent 
 amen? super mille namque passus eminet altitudo montis 
 aut amplius habetque gradus plurimos et, ut aiunt quidam, 
 mille quingentos et supra. per hoc igitur, quod possibile non 
 est, ut audiatur deorsum uox eorum, qui sursum sunt, et 
 eorum, qui sunt sursum, deorsum, protinus arguuntur montes 
 isti non esse, quos scriptura diuina significat.

tum consequentia 
 libri Iesu Naue manifestat, quando ad orientalem plagam 
 Hiericho duos illos montes esse commemorat, id est Garizin 
 et Gebal: orientalis autem plaga Hiericho sita est iuxta 
 Galgal, qui est locus Galgalae, Sicima uero ad partem est 
 aquilonis Hiericho, in occidentem uergens, distans ab Hiericho 
 milibus quinquaginta duobus * *

DILECTISSIMIS FRATRIBUS UNIUERSIS EPISCOPIS PER DARDANIAM 
 CONSTITUTIS GELASIUS. Ualde mirati sumus, quod uestra 
 dilectio quasi nouam et ueluti difficilem quaestionem et adhuc

 
 
 
 tamquam inauditum quippiam nosse desiderat, quod Eutychianae 
 pestilentiae communicatores non habentes, quid pro suae 
 perditionis obstinatione respondeant, frequenti iam ratione 
 conuicti sola contentione submurmurant, non quia sit alicuius 
 momenti quod garriunt, nec inueniunt penitus quid loquantur.

ubi magis eos, qui catholicis sensibus instituti sunt, adhuc 
 haerere miramur quam illos, qui a ueritate exciderunt et ab 
 antiqua ecclesiae traditione sunt deuii, profanas uocum 
 nouitates et ineptias caducae peruersitatis obtendere, quibus. 
 eos uestra dilectio rettulit iactitare ideo Acacium non putare 
 iure damnatum, quod non speciali synodo uideatur fuisse 
 deiectus, et insuper dementiam suae uanitatis adcumulant 
 pueriliter adicientes \'praecipue pontificem regiae ciuitatis\'.

quapropter stultitiam respuentes inanium querellarum percurrere 
 uos oportet ab ipsis beatis apostolis et considerare prudenter. 
 quoniam patres nostri, catholici uidelicet doctique pontifices. 
 in unaquaque haeresi quolibet tempore suscitata quidquid

 
 
 
 pro fide pro ueritate pro communione catholica atque apostolica 
 secundum scripturarum tramitem praedicationemque maiorum 
 facta semel congregatione sanxerunt, inconuulsum uoluerint 
 deinceps firmumque constare nec in hac eadem causa denuo 
 quae praefixa fuerant retractari qualibet recenti praesumptione

permiserint, sapientissime peruidentes, quoniam si decreta 
 salubriter cuiquam liceret iterare, nullum contra singulos 
 quosque prorsus errores stabile persisteret ecclesiae constitutum 
 ac semper isdem furoribus recidiuis omnis integra definitio 
 turbaretur. nam si limitibus etiam praefixis positarum semel 
 synodalium regularum non cessant elisae pestes resumptis 
 certaminibus contra fundamentum sese ueritatis attollere et 
 simplicia quaeque corda percutere, quid fieret, si subinde fas 
 esset perfidis inire concilium, cum quaelibet illa manifesta 
 sit ueritas, numquam desit quod perniciosa depromat falsitas. 
 etsi ratione uel auctoritate deficiens, sola tamen intentione 
 non cedens?

quae maiores nostri diuina inspiratione cernentes 
 necessarie praecauerunt, ut contra unamquamque haeresim 
 quod acta synodus pro fide communione et ueritate catholica 
 atque apostolica promulgasset, non sinerent nouis post haec 
 retractationibus mutilari, ne prauis occasio praeberetur quae 
 medicinaliter fuerant statuta pulsandi, sed auctore cuiuslibet 
 insaniae ac pariter errore damnato sufficere iudicarunt, ut, 
 quisque aliquando huius erroris communicator existeret, 
 principali sententia damnationis eius esset obstrictus, quoniam 
 manifeste quilibet uel professione sua uel communione posset 
 agnosci.

et ut breuitatis causa priora taceamus, quae diligens

 
 
 
 inquisitor facile poterit uestigare. Sabellium damnauit synodus 
 nec fuit necesse, ut eius sectatores postea damnarentur, 
 singulas uiritim synodos celebrari sed pro tenore constitutionis 
 antiquae cunctos, qui uel prauitatis illius uel communionis 
 extitere participes, uniuersalis ecclesia duxit esse refutandos.

sic propter blasphemias Arrii forma fidei communionisque 
 catholicae Nicaeno prolata conuentu Arrianos omnes uel 
 quisquis in hanc pestem siue sensu seu communione deciderit 
 sine retractatione concludit.

sic Eunomium, Macedonium, 
 Nestorium synodus semel gesta condemnans ulterius ad noua 
 concilia uenire non siuit sed uniuersos quocumque modo in 
 has blasphemias recidentes tradito sibi limite synodali refutauit 
 ecclesia nec umquam recte cessisse manifestum est qualibet 
 necessitate cogente nouiter. quae fuerant salubriter constituta, 
 temerasse.

non autem nos latet in tempestate persecutionis 
 Arrianae plurimos pontifices de exiliis pace reddita respirantes 
 per certas prouincias congregatis secum fratribus ecclesias 
 composuisse turbatas, non tamen ut illius synodi Nicaenae 
 quidquid de fide et communione catholica definiuerat inmutarent 
 nec noua quemquam pro lapsu damnatione percellerent, sed 
 illius tenore decreti, nisi resipuisset, iudicarent damnatum 
 essetque consequens ut, nisi corrigeret, damnationi procul

 
 
 
 dubio subiaceret.

quibus conuenienter, ut dictum est, ex 
 paterna traditione perpensis confidimus, quod nullus iam 
 ueraciter Christianus ignoret uniuscuiusque synodi constitutum, 
 quod uniuersalis ecclesiae probauit adsensus, nullam magis 
 exequi sedem prae ceteris oportere quam primam, quae et 
 unamquamque synodum et sua auctoritate confirmat et 
 continuata moderatione custodit, pro suo scilicet principatu, 
 quem beatus Petrus apostolus domini uoce perceptum ecclesia 
 nihilominus subsequente et tenuit semper et retinet.

haec 
 dum Acacium certis comperisset indiciis a ueritate deuiasse, 
 diutius ista non credens, quippe quem nouerat executorem 
 saepe necessariae dispositionis suae contra haereticos extitisse, 
 per triennium fere litteris destinatis eundem monere non 
 destitit, sicut per diuersos missa familiariter scripta testantur.

quibus ille primum tamquam dedito silentio nihil respondere 
 proponens tandem aliquando missis litteris profitetur se 
 Alexandrino Petro, quem expetita apostolicae sedis auctoritate 
 executor ipse quoque damnarat, absque sedis apostolicae 
 notitia communione permixtum; beati autem Petri sedes, quae 
 Alexandrinum Petrum se tantummodo damnasse, non etiam 
 soluisse nouerat, non recepit atque ideo, ne per Acacium in 
 Petri consortium duceretur, ipsum quoque a sua communione 
 submouit et multimodis transgressorem a sua societate fecit 
 alienum.

hic si examinatio quaeritur, iam iudicio non erat 
 opus, postquam litteris suis ipse confessus est; si auctoritatis 
 pondus inquiritur, Calchedonensis synodi tenore illius definitionis 
 executio reperitur, quo damnati illic erroris communicator

 
 
 
 effectus praefixae nihilominus particeps damnationis existeret, 
 quoniam idem ipse error, qui semel est cum suo auctore 
 damnatus, in participe quolibet prauae communionis effectum 
 et exsecrationem sui gestat et poenam.

quo tenore Timotheus 
 etiam atque ipse Alexandrinus Petrus, qui secundam certe 
 sedem tenuisse uidebantur, non repetita synodo sed auctoritate 
 tantummodo sedis apostolicae ipso quoque Acacio postulante 
 uel exsequente probatur esse damnatus.

quod si utrum errori 
 uel praeuaricationi communicarit Acacius forsitan dicatur 
 oportuisse constare, breuiter praebemus ad ista responsum: 
 aut enim ipsi doceant Petrum legitime ueraciterque purgatum 
 et ab omni haereticorum contagione rite discretum, cum ei 
 communicauit Acacius, si eius communicatorem putant Acacium 
 aliquatenus excusandum, aut sicut magis est uerum, 
 conuenienter atque legitime Petrum non probauerint expiatum, 
 restat ut eius inexpiatione fuerit et qui ei communicauit 
 infectus.

nec plane tacemus, quod cuncta per mundum nouit 
 ecclesia, quoniam quorumlibet sententiis ligata pontificum 
 sedes beati Petri apostoli ius habeat resoluendi, utpote quae 
 de omni ecclesia fas habeat iudicandi neque cuiquam de eius 
 liceat iudicare iudicio, siquidem ad illam de qualibet mundi 
 parte canones appellari uoluerunt, ab illa autem nemo sit 
 appellare permissus. quapropter satis constet Acacium nullum

 
 
 
 habuisse pontificium sententiam sedis apostolicae sine ulla 
 eius notione soluendi.

qua certe synodo hoc ille praesumpsit, 
 quod nec sic absque apostolica sede fas quidem haberet 
 efficere? cuius sedis episcopus? cuius metropolitanae ciuitatis 
 antistes? nonne paroeciae Heraclensis ecclesiae? si illi certe 
 licuit sine synodo sententiam apostolicae sedis abrumpere 
 nulla eius consultatione quaesita, itane uero non licuit primae 
 sedi Calchedonensis synodi constituta, sicut decuit, exsequenti 
 huiusmodi praeuaricatorem sua auctoritate detrudere?

sed nec 
 illa praeterimus, quod apostolica sedes frequenter, ut dictum 
 est, more maiorum etiam sine ulla synodo praecedente 
 exsoluendi, quod synodus iniqua damuauerat, et damnandi 
 nulla exsistente synodo, quos oportuit, habuerit facultatem. 
 sanctae memoriae quippe Athanasium synodus Orientalis 
 addixerat, quem tamen exceptum sedes apostolica, quia 
 damnationi Graecorum non consensit, absoluit.

sanctae memoriae 
 nihilominus Iohannem Constantinopolitanum synodus 
 etiam catholicorum praesulum certe damnauerat, quem simili 
 modo sedes apostolica etiam sola, quia non consensit, absoluit. 
 itemque sanctum Flauianum pontificum Graecorum congregatione 
 damnatum pari tenore. quoniam sola sedes apostolica 
 non consensit, absoluit potiusque qui illic receptus fuerat 
 Dioscorum secundae sedis praesulem sua auctoritate damnauit

 
 
 
 et impiam synodum non consentiendo sola submouit et <pro> 
 neritate ut synodus Calchedonensis fieret sola decreuit.

in 
 qua ut ergo sola ius habuit absoluendi eos, quos synodica 
 decreta perculerant, sic etiam sine synodo in hac eadem 
 causa plurimos etiam metropolitanos damnasse cognoscitur.

quod si quis haec ab apostolica sede uel secundum synodum 
 acta reprehendit, praeter quod prisca rerum probatione conuincitur, 
 interim multo magis Acacio non licuisse fatebitur. 
 dicat ergo, qua ipse synodo secundae sedis antistitem qualemcumque, 
 certe catholicum et a catholicis ordinatum nec de 
 catholica fide et communione aliquatenus inpetitum duxerit 
 excludendum et haereticum manifestum Petrum sua quoque 
 executione damnatum pontifici catholico permiserit subrogari.

qua synodo tertiae sedis episcopum sanctum Calendionem 
 fecit expelli ac nihilominus eidem Petrum tam haereticum 
 manifestum, ut eidem palam nec se communicare praetenderet, 
 sua passus est dispositione substitui? qua denique per totum 
 Orientem synodo eiectis orthodoxis nullo crimine maculatis 
 prauos quosque et criminibus inuolutos sua prouisione subposuit? 
 qua synodo tot aliena priuilegia nefandus populator 
 inuaserit? sed libri non sufficient, si tragoedias eius, quas per 
 ecclesias totius Orientis exercuit, singillatim describere moliamur.

an illud ipsius argumentum nobis aestimant opponendum, 
 quo facinora sua in imperialem uisus est iactare personam? 
 cur igitur quando uoluit obstitit Basilisco tyranno certe et 
 haeretico uehementer infesto? cur ipsi imperatori Zenoni,

 
 
 
 quia palam Antiocheno Petro noluit communicare, suam non 
 subdidit uoluntatem? ecce potuit in aliis resultare, si nollet. 
 an non apostolus dicit non solum qui faciunt sed etiam qui 
 consentiunt facientibus reatu pariter inretiri ?

sed ut ea quae 
 latius explicanda sunt omittamus, quid, quod ipse Zenon 
 imperator suis litteris profitetur cuncta sese ex Acacii gessisse 
 consilio nec hoc eum fallere litteris suis ipse quoque testatur 
 Acacius, qui et eum nihilominus uniuersa recte gessisse 
 conscripsit et suo consilio haec eadem gesta non tacuit?

quasi uero tantum in Alexandrini Petri communione Acacius 
 praeuaricator extiterit et non in omnibus, quos uel fecit 
 depulsis catholicis pontificibus tamquam tyrannus ecclesiis 
 quibus<que> praeponi uel taliter praepositis peruersa communione 
 permixtus est! qui hoc ipso secundum canones 
 fuerant ab ecclesiastica communione pellendi, quo se passi 
 sunt successores uiuis sacerdotibus adhiberi.

quis autem non 
 perspiciat Christianus, quod catholicis pontificibus propria 
 sede deiectis non nisi haeretici potuerint introduci? quibus 
 tamen cunctis uel auctor fuit Acacius subrogandis uel subrogatis 
 communicator accessit, his utique, qui a communione 
 haereticorum nullatenus discrepabant.

cur ergo uel cum haec 
 fieri uideret non sicut sub Basilisco iam fecerat ad apostolicam 
 sedem referre curauit, ut, si solus ipse non poterat, iunctis 
 cum eadem consiliis atque tractatibus apud imperatorem 
 < possent >, quae religioni competerent, allegari? nam si

 

 
 
 
 Basiliscus, ut dictum est, tyrannus haereticus scriptis apostolicae 
 sedis uehementer infractus est et a plurimis reuocatus 
 excessibus,

quanto magis legitimus imperator, qui se catholicum 
 uideri uolebat, potuit cum apostolica sede cunctorum quoque 
 pontificum moderata suggestione mitigari, praecipue cum 
 eiusdem Acacii esset specialis fautor et amator et qui litteris 
 suis tam ipsum Acacium quam sanctum papam Simplicium 
 magnis laudibus extulisset, quod haeretico constantissime 
 restitissent? cur tanto tempore Acacius inter ista conticuit, 
 nisi quia praepediri nolebat ullatenus, quae desiderabat 
 expleri ?

Ponamus tamen etiamsi nulla synodus praecessisset, cuius 
 apostolica sedes recte fieret executrix, cum quibus erat de 
 Acacio synodus ineunda? numquid cum his, qui iam participes 
 tenebantur Acacio et per Orientem totum catholicis sacerdotibus 
 uiolenter exclusis et per exilia diuersa relegatis socii 
 euidenter existebant communionis externae, prius se ad haec 
 consortia transferentes quam sedis apostolicae scita consulerent? 
 cum quibus ergo erat synodus ineunda?

catholici pontifices 
 fuerant undique iam depulsi solique remanserant socii perfidorum, 
 cum quibus iam nec licebat habere conuentum dicente 
 psalmo: non sedi in concilio uanitatis et cum iniqua 
 gerentibus non introibo. nec ecclesiastici moris est

 

 

 

 
 
 
 cum his, qui pollutam habent communionem permixtamque 
 cum perfidis, miscere concilium.

recte igitur per Calchedonensis 
 synodi formam huiusmodi praeuaricatio repulsa est potius 
 quam ad concilium, quod nec opus erat post primam synodum 
 nec cum talibus haberi licebat, <adducta est>. nam et quid 
 ageretur de fide catholica, intellegere si uellent, ignorare non 
 poterant, cum uiderent catholicos pontifices nulla synodi 
 discussione, nullo concilio, praecipue cum nouas causas esse 
 perpenderent, toto Oriente depelli et ceteri quid cauerent ex 
 illorum discere qualitate potuissent.

restat igitur, ut illius 
 partis eos fuisse sit clarum, cui se post tot experimenta 
 dederunt, meritoque ab apostolica sede ceterisque catholicis 
 non iam consulendi erant potius sed notandi.

Risimus autem, quod praerogatiuam uolunt Acacio comparari, 
 quia episcopus fuerit regiae ciuitatis. numquid apud Mediolanum, 
 apud Rauennam, apud Sirmium, apud Triueros multis 
 temporibus non constitit imperator? numquidnam harum 
 urbium sacerdotes ultra mensuram sibimet antiquitus deputatam 
 quippiam suis dignitatibus usurparunt? numquid Acacius, ut 
 Iohannem qualemlibet hominem, catholicum tamen a catholicis 
 ordinatum, de Alexandria excluderet Petrumque in haeresi 
 iam detectum atque damnatum absque sedis apostolicae 
 consultatione reciperet, aliqua synodo saltim illic habita hoc 
 audacter arripuit? ut Kalendionem de Antiochia depelleret 
 haereticumque Petrum, quem ipse damnauerat, absque notitia 
 sedis apostolicae rursus admitteret, aliqua synodo id fecisse

 
 
 
 monstratur?

si certe de dignitate agitur ciuitatum, secundae 
 sedis et tertiae maior est dignitas sacerdotum quam eius 
 ciuitatis, quae non solum inter sedes minime numeratur sed 
 nec inter metropolitanorum iura censetur. nam quod dicitis 
 \'regiae ciuitatis\', alia potestas est regni saecularis, alia 
 ecclesiasticarum distributio dignitatum. sicut enim quamuis 
 parua ciuitas praerogatiuam praesentis regni non minuit, sic 
 imperialis praesentia mensuram dispensationis religiosae non 
 mutat. sit clara urbs illa potestate praesentis imperii, religio 
 sub eodem tunc firma, tunc libera, tunc prouecta consistit, 
 si potius hoc praesente propriam teneat sine ulla perturbatione 
 mensuram.

Sed dicatur forsitan de Alexandrino et Antiocheno certis 
 ex causis principem magis illa, quae gesta sunt, non Acacium 
 praecepisse. sed principi Christiano decuerat suggerere sacerdotem, 
 maxime cuius familiaritate et fauore fruebatur, saluam 
 fore de eius iniuria contumeliaque uindictam, tantum ut 
 ecclesiae sineret Christianus princeps regulas custodiri, quia 
 et noua in utroque pontifice causa esset exorta et nouam 
 discussionem consequenter inquireret, et, sicut semper esset 
 effectum, sacerdotali concilio de sacerdotibus iudicia prouenirent, 
 non a saeculari uiderentur qualescumque pontifices, etsi errore 
 humanitus accedente, non tamen contra religionem ullatenus 
 excedentes potestate percelli.

an ad haec iusta ratione principi 
 suggerenda non erat regiae ciuitatis honore sublimis? si 
 factus erat illa regia ciuitate sublimior, tanto magis in his 
 suggerendis debuit esse constantior; si autem in his, quae

 

 
 
 
 pro religione fuerant exerenda, extitit contemptibilis atque 
 despectus et aut segnis aut fiduciam non habens intimandi, 
 in quo per regiam ciuitatem maior effectus est?

Nathan 
 propheta palam publiceque in facie regi Dauid et commissum 
 pronuntiauit errorem et ipsum commisisse non tacuit et 
 confessione correctum consequenter absoluit. hic autem uir 
 bonus et sacerdos egregius in tantum se et suggerere potuisse 
 monstrauit et noluisse deprompsit, immo fauisse patefecit, ut 
 et imperator cuncta se ex eius gessisse consilio non taceret 
 et ipse imperatorem magnis praeconiis eleuaret ista facientem 
 seseque proderet his agendis rebus fuisse participem.

Sed esto, Kalendion imperatoris nomen abstulerit, Iohannes 
 principi mentitus fuisse iactetur: quae tamen cum nouae 
 essent causae, noua debuit ecclesiastica prouenire discussio. 
 an [obiectio], qui in homine imperatore peccasse dicebantur, 
 nulla interueniente synodo deici debuerunt et in deum, qui 
 summus et uerus est imperator, Acacium delinquentem 
 sinceramque communionem diuini sacramenti studentem miscere 
 cum perfidis secundum synodum, qua haec est damnata 
 perfidia, non oportebat excludi?

quid per totum Orientem de 
 innumeris urbibus pulsi catholici sacerdotes et haeretici 
 subrogati? nouae certe erant causae et his consequenter noua 
 synodus debebatur. cur tunc non uenit in mentem, ut in 
 talibus causis peteretur a principe saltim qualiscumque 
 synodus celebranda, ut quocumque uel colorato iudicio 
 traditionis ecclesiasticae passim pontifices uiderentur exclusi, 
 non solum quarumcumque urbium sacerdotes, sed metropolitani

 
 
 
 incunctanter antistites?

his omnibus cum non restitit suggestione 
 qua potuit, consensit Acacius communicando cunctis, 
 qui in catholicorum locum haeretici fuerant subrogati. apostolus 
 autem dicit non solum qui faciunt sed et qui consentiunt 
 facientibus reos indubitanter adscribi. an haec licuit saeculari 
 potestati et actis talibus Acacio consentienti absque ulla 
 synodo, quam ipsa rerum nouitas exigebat, absque sedis 
 apostolicae consultatione perficere et sedi apostolicae non 
 licuit secundum tenorem synodi Calchedonensis in ueteri 
 utique causa et ueteri constituto iusta definitione damnata 
 inimicis synodi Calchedonensis Acacium communicantem a 
 sua communione depellere?

Sed inquiunt, Acacius principibus obuiare non potuit. cur 
 Basilisco, quia uoluit, obuiauit? cur ipsi Zenoni, ne palam 
 Petro Antiocheno, quamuis latenter hoc fecerit, communicare 
 uideretur, non commodauit assensum? ecce resultanti non 
 restitit imperator, ecce uim nolenti non intulit, ecce refugienti 
 contagia manifesta concessit.

postremo cur tanto tempore, 
 cum ista gererentur uel gerenda cognosceret, non ad sedem 
 apostolicam, a qua sibi curam illarum regionum nouerat 
 delegatam, referre curauit sed prius laudator factus est ipse 
 gestorum quam uel praemoneret talia esse temptanda uel ne 
 temptarentur obsisteret, sicut sub Basilisco iam fecerat? cur 
 illis ceteris communicare consensit, qui depulsis catholicis 
 sacerdotibus indubitanter haeretici singulis urbibus fuerant 
 substituti? postremo si ille defuit suis partibus et quae 
 sacerdoti catholico competerent agere non curauit, ideo sedes

 

 
 
 
 apostolica, quod ad eam pertinebat, uel potuit uel debuit, 
 praeterire?

quolibet modo haereticorum complicem refutauit 
 et consortem communionis externae a sua communione dimouit 
 nec opus fuit noua synodo, cum ueteris constituti sufficienter 
 hoc forma praescriberet, nec opus fuit, ut haec facienda 
 Orientis episcopis intimaret, quos et expulsione catholicorum, 
 quae agebantur in causa fidei, non ignorasse manifestum sit 
 et communicando haereticis subrogatis facto tali consensisse.

non dubium est etiam externae communionis effectos atque 
 ideo cum eis iam nec potuisse nec debuisse sedis apostolicae 
 scita tractari. ecce agnouerunt in eorum professione, qui 
 constantissime perdurarunt, quid fidei communionique catholicae 
 deberetur. ecce agnouerunt, quemadmodum a talibus recedendo, 
 immo talibus contraria moliendo, a fide et communione 
 catholica deuiarit Acacius seque pariter cum eodem errori 
 subdiderint.

ecce agnouerunt, quam iustis ex causis pro fide 
 et communione catholica atque apostolica, cui et illi qui in 
 ea perstiterant congruebant et illi qui perstantibus obuiabant 
 ab eadem docebantur alieni, sedis apostolicae auctoritate sit 
 remotus Acacius eiusque pariter quicumque complices extiterunt 
 atque ab illa merito cum his communione discretus, a qua 
 se ipse primum cum suis consortibus catholicis pontificibus 
 discrepando cognoscitur separasse, iureque sententiam ille 
 damnationis excepit ceteris consortibus promulgandam, qui 
 solus pro omnibus suis consortibus in communionem se 
 recidisse perfidiae ad apostolicam sedem missis litteris est 
 professus.

cui si communicauerant Orientales episcopi,

 
 
 
 antequam huc referret, pari utique reatu sine dubio probabantur 
 inuolui iureque per illum transgressionis sententiam susceperunt 
 tamquam facti cum eodem communionis externae, qui utique 
 non consuli tamquam nostrae communionis homines iam 
 deberent sed tamquam in contrario positi consortio refutari. 
 si uero non communicauerant, antequam Acacius huc referret, 
 et communicantem notare debuerant et ipsi de eodem potius 
 huc referre atque apostolicae sedis uigore perculsum merito 
 conprobare cumque ea sede apostolica tantisque illis catholicis 
 pontificibus magis tenere concordiam.

sed quia ab illorum 
 societate desciuerant et eorum successoribus communicare 
 delegerant, ideo cum sede apostolica minime congruebant, 
 quia in sortem reciderant praeuaricatoris Acacii (et) illius se 
 sine dubio peruidebant sententia consequenter adstringi, ob 
 hoc eum uideri nolebant esse damnatum, quia se cognoscebant 
 in eadem praeuaricatione damnatos, in qua hodieque manere 
 persistunt.

sed sicut hi simili conditione constricti complicem 
 suum non possunt iudicare non iure damnatum neque rei 
 reum possunt competenter absoluere, sic illo iuste praeuaricatore 
 damnato isti quoque pari iacent damnatione prostrati 
 neque nisi resipiscentes inde poterunt prorsus absolui, quia 
 sicut per unum scribentem eorum omnium uulgata transgressio 
 est, qui in eandem perfidiae reciderant actionem, sic in uno 
 eodemque, qui pro omnibus scripserat uel scribendo omnium 
 prodiderat uoluntates, transgressione punita <pariter quoque

 
 
 
 cum eodem uel in eodem est complicum transgressio punita) 
 cunctorum.

Quae ad instructionem uestrae dilectionis satis abundeque 
 sufficere iudicamus, quamuis eadem latius, si dominus concesserit 
 facultatem, studeamus exponere, quatenus et fidelium 
 quisque cognoscat nihil apostolicam sedem, quod absit.

praepropere censuisse. quae tamen sententia in Acacium 
 destinata etsi nomine tantummodo praesulis apostolici, cuius 
 erat utique potestatis, legitime probatur esse deprompta, 
 praecipue cum secretim dirigenda uideretur, ne custodiis 
 ubique praetentis dispositio salutaris quibuslibet difficultatibus 
 inpedita necessarium habere non posset effectum, tamen quia 
 orthodoxis ubique deiectis et haereticis tantummodo eorumque 
 consortibus iam relictis in Oriente catholici pontifices aut 
 residui omnino non essent aut nullam gererent libertatem, 
 plurimorum in Italia catholicorum congregatio sacerdotum 
 rationabiliter cognouit in Acacium < sententiam > fuisse prolata<m>.

quae congregatio facta pontificum non contra 
 Calchedonensem, non tamquam noua synodus contra ueterem 
 primamque conuenit sed potius secundum tenorem ueteris 
 constituti particeps apostolicae executionis effecta est, ut satis 
 appareat ecclesiam catholicam sedemque apostolicam, quia 
 alibi iam omnino non posset, ubi potuit et cum quibus potuit, 
 nihil penitus omisisse, quod ad fraternum pertineret pro 
 intemerata fide et sincera communione tractatum. EXPLICIT 
 RATIONIS REDDENDAE ACACIUM A SEDE APOSTOLICA COHPETENTER 
 FUISSE DAMNATUM NEC POSSE QVEMQVAM SINE DISCRIMINE ANIMAE 
 SUAE EIUS COMMUNIONIS PARTICIPEM EFFICI.

II. NARRATIONIS ORDO DE PRAUITATE DIOSCORI AIEXANDRINI. 

 Posteaquam Dioscorus Alexandrinus episcopus [qui] pro 
 facti sui qualitate, id est quia consenserat Eutycheti haeretico 
 et damnauit Flauianum episcopum catholicum Constantinopolitanum, 
 apud Calcedonam < tam) a principe sanctae memoriae 
 Marciano quam ab aulicis potestatibus uel cuncta synodo 
 damnatus est, Proterius catholicus fit sacerdos.

tunc Timotheus 
 presbyter, cui cognomen erat Ellurus, et Petrus diaconus 
 sectatores Dioscori ab Alexandrina se ecclesia separarunt. 
 quos cum Proterius episcopus ad ministerium proprium 
 reuocare non posset, utrumque damnauit. mortuo principe 
 Marciano collectis turbis haereticorum Timotheus et Petrus 
 ueniunt Alexandriam et ordinatur ab haereticis Timotheus 
 episcopus. duo igitur apud Alexandriam episcopi coeperunt 
 esse.

ante triduum paschae, quo cena domini celebratur, 
 conductis ab his perditis occiditur in ecclesia sanctae memoriae 
 Proterius, ad quam se timore contulerat, ibique supra dicto

 
 
 
 die in baptisterio occiditur laniatur eicitur et funus incenditur 
 cineresque ipsius sparguntur in uentos.

interea Leo sumit 
 imperium, ad quem tanti facinoris catholicorum querella 
 peruenit: contra quos haeretici supplicarunt petentes, ut 
 Calcedonensis synodus aboleretur, e contra illi uindictam 
 sceleris postulantes.

considerans imperator nimis esse graue 
 uexari tanto itinere sacerdotes, quorum aut aetas aut infirmitas 
 aut paupertas hunc laborem subire prohibebat, dirigit per 
 totum Orientem magistrianos, dirigit et Anatolius episcopus 
 Asclepiadem diaconum suum, per quos omnes illi episcopi, 
 qui Calcedonam fuerant congregati, quid Alexandriae gestum 
 sit, agnoscerent.

qui rescribunt Calchedonensem synodum 
 usque ad sanguinem defendendam esse, quia non alteram . 
 fidem tenere quam synodus Nicaena constituit; Timotheum 
 uero non solum inter episcopos non haberi sed etiam Christiana 
 appellatione priuari. quo facto fit alter Timotheus episcopus 
 Alexandriae. uix ille Timotheus depellitur et mittitur in 
 exilium Cerson; fugit et Petrus haereticus.

quamdiu uixit 
 imperator Leo, Timotheus episcopus Alexandriae uixit quiete. 
 sed cum Basiliscus occupasset imperium, damnare coepit 
 Calcedonensem synodum et fugare catholicos. tunc ille

 
 
 
 Timotheus damnatus accepta libertate Constantinopolim uenit 
 et damnatos haereticos locis suis reddidit. uadit Alexandriam; 
 fugit Timotheus catholicus et in monasterio latuit; Petrus 
 ille iterum se Timotheo iunxit, cum quo fuerat ante damnatus. 
 redit Zeno imperator ad regnum; Basiliscus opprimitur;

mittitur Alexandriam, ut pulso peruasore Timotheo Timotheus 
 catholicus redderetur ecclesiae. sed illo Timotheo damnato 
 morte praeuento Petrus ab uno haeretico Alexandrinis episcopus 
 ordinatur, quem nihilominus deici iussit imperator et reduci 
 Timotheum catholicum, sicut etiam Acacii litteris continetur.

interea scribit ad sanctae memoriae papam Simplicium 
 Timotheus catholicus rogans dicens Petrum olim in diaconio 
 esse damnatum, nunc etiam a Christiana societate remotum, 
 ut scriberet imperatori, ut eundem Petrum longius in exilio 
 dirigeret, quia latebat in Alexandrina ciuitate et insidiabatur 
 ecclesiae. per ferme triennium et amplius sanctae memoriae 
 papa Simplicius numquam destitit scribere Acacio episcopo, 
 ut fieret de Petro, quod Timotheus episcopus postulabat.

defuncto Timotheo episcopo a catholicis Iohannes catholicus 
 episcopus ordinatur. mittit Iohannes episcopus synodicam 
 suam. superuenit etiam Urbanius subadiuua contra Iohannem 
 episcopum sacra principis deferendo, ut ab episcopi illius 
 papa se confirmatione suspenderet. et quia in isdem sacris de 
 restituendo Petro, quem ipse damnauerat, fecerat mentionem, 
 haec pars omnino est abnegata. unde uisus est imperator

 
 
 
 offensus.

addidit etiam Acacius illo tempore, quo de Petro 
 Alexandrino damnato retulit, etiam de Petro et Iohanne 
 Antiocheno; sic scripsit: Petrum apud Constantinopolim 
 monasterium gubernasse sed hoc propter crimina derelicto 
 Antiochiam fugisse, ibi pulso Martyrio catholico episcopo per 
 uilissimum populum et haereticos sedem ipsius occupasse 
 continuoque damnatum ab episcopis atque a Leone imperatore 
 deportatum deportatum.

qui fugiens redisse dicitur Constantinopolim 
 et dedisse fidem, ut per uilissimas ulterius turbas 
 nihil facere auderet, sed, sicut superius dictum est, Basilisci 
 temporibus a Timotheo illo damnato, qui Constantinopolim 
 uenerat, ad Antiochiam remissus, ut iterum illic episcopatum 
 teneret. quo facto idem ipse Petrus Iohannem, de quo Acacium 
 diximus retulisse, ordinat Apamenis episcopum: a quibus non 
 receptus redit Antiochiam et Petrum episcopatus sui pellit 
 auctorem et inuadit eius ecclesiam.

quos simul damnatos 
 iterum dicit Acacius petens apostolicam sedem, ut, si ad eam 
 forte confugerent, ne ipso quidem digni haberentur aspectu 
 et, si iam aliquam indulgentiam forsitan impetrassent, irritam 
 esse debere nec eorum paenitentiam recipiendam esse. quid 
 multa? hunc ipsum Iohannem, quem Acacius cum Petro 
 damnauerat et sine paenitentiae remedio fecit ab apostolica

 
 
 
 sede damnari, post tot damnationes Tyriorum misit ecclesiae 
 praesidere.

Nam quod dicit Acacius Petrum illum Alexandrinum 
 oblata petitione Eutychianam haeresem uel Nestorianam 
 damnasse, hoc euidenter probatur esse falsissimum. nam quae 
 causa fecit, ut in episcopatu suo synodo Calchedonensi uel 
 tomo sanctae memoriae papae Leonis diceret anathema? quae 
 causa fecit, ut sublato nomine Proterii uel Timothei catholici 
 Dioscori et Timothei haeretici nomen adscriberet? quae causa 
 fecit, si catholicus erat, ut Timothei catholici episcopi corpus 
 desub terra leuaret, qui inter episcopos catholicos sepultus 
 fuerat, et proiceret foras? ipse non est Petrus, qui damnato 
 Timotheo haeretico semper adhaesit? quomodo postea Acacius 
 miris eum laudibus prosequitur, de quo tanta se crimina ante 
 meminerat retulisse ?

In causa fidei Christiane, cui ab exordio sui numquam 
 defuisse probantur inimici, nostro qui seculo sed per interualla 
 temporis Nestorius et Euthices non noua dogmata suadentes 
 sed nomina prodierunt.

nam Nestorius post centum quinquaginta 
 et octo fere annos Fotini et Pauli Samosateni secutus

 

 
 
 
 errorem Oasitano exilio meruit religari dicendo, sicut ab 
 auctoribus suis didicit, Christum dominum nostrum hominem 
 tantummodo uirgine Maria esse progenitum. contra quem 
 Euthices post annos plurimos extitit, disputando rectum 
 tramitem tenere offendens in Apollinaris est raptus insaniam, 
 ita prorumpens, quibus assereret Christum uerum hominem 
 non fuisse nec in eo duas naturas esse credendas sed unam 
 tantummodo dei uerbi, uerbum tamen incarnatum.

quod 
 quidem non esse hominis perhibuit sed humane figure, ut 
 similitudo magis humani corporis quam ipsa ueritas suaderetur, 
 cum catholica fides uerum deum uerumque hominem Christum 
 dei filium esse fateatur, non unius nature sed unius essentie 
 atque persone.

cum ergo Euthicen istum presbyterum et 
 abbatem Constantinopolitane ciuitatis Eusebius Dorolitanus 
 episcopus suadere talia reperisset, zelo fidei manifestauit. ipse 
 etiam Nestorium dudum in ecclesia res sacrilegas praedicantem

reprehendierat, ipse quoque ineptias Euthicis detulit et ad 
 Flauianum Constantinopolitane sedis catholicum episcopum et 
 ad iudicium prouocauit. dicta causa damnatus est Euthices. 
 offenditur imperator Theodosius, cuius iussione fere trecenti 
 sexaginta episcopi congregati sunt, inter quos Dioscurus 
 hereticus Alexandrinus episcopus. affuerunt etiam uicarii ab 
 apostolica sede directi Iulius Puteolanus episcopus et Hilarius 
 archidiaconus, quia presbyter Renatus in Abedo insula morte 
 prebentus est.

in hoc itaque conuentu repudiate sunt epistole 
 pape Leonis, que fuerant ad synodum Flauiani episcopi directe, 
 et penitus non permittuntur recensiri tota die nihilque aliud 
 nisi quedam Nestorii damnati id est prioris Ephesine synodis 
 gesta releguntur. simul etiam relictis chartis discutitur iudicium 
 sancte memorie Flauiani super Euthicen. interea cum Euthicis 
 blasphemia legeretur, acclamatum est hanc esse ueram et 
 orthodoxam fidem.

contradicentibus itaque uicariis Romane 
 sedis deicitur Flauianus episcopus, recipitur Euthices. damnatur 
 etiam Eusebius episcopus accusator eiusdem Euthicis, qui,

 
 
 
 dum esset laicus, fuerat accusator Nestorii. deicitur Domnus 
 Antiochenus, sancte memoria praedictus Flauianus dirigitur 
 in exilium, ubi etiam defunctus est.

mortuo itaque Theodosio 
 imperatore Marcianus factus est princeps, lesam fidem grauiter 
 ferens. cuius religiosa iussione conueniunt Nice amplius quam 
 quingenti et ultra episcopi totius Orientis et Egypti. quam 
 synodum postea transtulit Calcedonam propter palatii uicinitatem. 
 interfuit etiam ipse imperator conuentui, interfuit senatus 
 et omnes iudices et aulice potestates.

Eusebius ille Dorolitanus 
 episcopus ante annum de exilio fugiens Romam uenerat, 
 etiam huic synodo interesse properauit. accusat ipse Dioscorum 
 et alios Alexandrinos. quid multa? damnatur Dioscorus, sancte 
 memorie Flauiani corpus officiosissime Constantinopolim reportatur, 
 apud Alexandriam Proterius catholicus fit sacerdos.

quidam Timotheus presbyter et Petrus diaconus Dioscori 
 sectatores se ab Alexandrina ecclesia separarunt. quos cum 
 Proterius episcopus ad ministeria sua reuocare non posset, 
 utrumque damnauit. mortuo igitur principe Marciano collectis 
 hereticorum turbis Timotheus et Petrus ueniunt Alexandriam 
 et ordinatur ab hereticis Timotheus episcopus. occupatur 
 ecclesia, ad quam se sancte memorie Proterius episcopus 
 timore contulerat ibique in baptisterio occiditur laniatur 
 eicitur et fumus eius incenditur cinerisque ipsius spargitur 
 in uentos.

Leo itaque subit imperium, ad quem tanti facinoris 
 querella peruenit. heretici autem supplicabant, ut Calcedonensis 
 synodus aboleretur; catholici et contra tanti sceleris uindictam 
 expetebant. considerans itaque imperator nimis esse onerosum 
 uexari tantos iterum sacerdotes, quorum plurimos aut etas 
 aut infirmitas aut etiam paupertas hunc labore subire prohibebant, 
 dirigit magis christianos per totum Orientem; dirigit 
 etiam Anatolius episcopus Constantinopolitanus Asclepiadem 
 diaconum suum ad episcopos, qui Calcedona fuerant congregati.

qui rescribunt Calcedonensem synodum usque ad 
 sanguinem esse defendendam, quia non alteram fidem statuit

 
 
 
 quam synodus Nicena: Timotheum uero non solum episcopum 
 non haberi sed etiam Christiana appellatione priuari. fit ergo 
 apud Alexandriam alter Timotheus catholicus; Timotheus 
 hereticus mittitur in exilium Cersonam, qui locus est in 
 Ponto; Petrus fugit.

igitur quamdiu uixit Leo imperator, 
 uixit etiam Timotheus episcopus Alexandrie cum quiete. cum 
 autem Basilicus occupasset imperium, damnare cepit Calcedonensem 
 synodum et catholicos persequi. tunc Timotheus ille 
 dampnatus uenit Constantinopolym et damnatos hereticos suis 
 reddidit locis et mox uenit Alexandriam. tunc Timotheus 
 catholicus fugit et monasterio latet. Petrus ille iterum se 
 iunxit Timotheo, cum quo fuerat damnatus.

imperator itaque 
 Zeno redit ad regnum, Basilicus opprimitur. aput Alexandriam 
 quoque pulso inuasore Timotheo Timotheus catholicus redditur 
 ecclesie. sed isto Timotheo heretico morte damnato Petrus 
 consors ipsius ab hereticis episcopus Alexandrinus est ordinatus. 
 quem nihil omnius deici iussit Christianissimus imperator et 
 reducit Timotheum catholicum.

interea cum plurimi seu 
 clerici seu monachi seu seculares diuites ad communionem 
 catholici episcopi nollent penitus conuenire, clementissimus 
 imperator diuersis minis terruit uniuersos. denique Timotheus 
 episcopus scribit ad papam Simplicium ut scriberet imperatori

de Petro, qui latebat in Alexandria et insidiabatur ecclesie, 
 quatenus ad longinquum deportaretur exilium. igitur per ferme 
 triennium sancte memorie papa Simplicius non destitit scribere 
 ad Acacium episcopum, ut ageret cum imperatore, quatenus 
 fieret de Petro, quod Timotheus episcopus postulabat, sed 
 nihil omnino proficere potuit.

defuncto namque isto Timotheo 
 episcopo Ioannes economus officii candidatus, qui multis 
 laudibus praedicabatur, catholicus episcopus ac catholicis est 
 ordinatus. qui cum ad apostolicam sedem synodica scripta 
 mississet, superueniente quodam Uranio ab Acacio destinato 
 et contra Iohannem iam episcopum quedam falsa deferente, 
 qui etiam de restituendo Petro mentionem faciebat, tunc ab

 
 
 
 episcopatus eiusdem Iohannis confirmatione papa suspensus 
 est, eo quod scripta eius, que totiens ad Acacium propter 
 Alexandrine ecclesie quietem et catholice fidei integritatem 
 direxerat, nihil omnino proficerent.

dum hec agerentur, superuenit 
 idem Iohannes episcopus, qui sicut decebat ab apostolica 
 sede susceptus est. cuius etiam aduentus plenius uniuersa 
 patefecit. quid multa? dum Accacii scripta legeremus, que de 
 Petro et lohannem Antiochenis ad papam miserat, excessus 
 Accacii etiam in hac causa grauissimus deprehenditur.

denique 
 memoratus Petrus Iohannem quendam presbyterum ordinauit 
 Apamenis episcopum, a quibus non receptus uenit Antiochiam 
 et Petrum episcopatus sui pellit auctorem et inuadit eius 
 ecclesiam. qui simul iterum damnatos dicit Acacius petens 
 ab apostolica sede, ut si ad eam forte confugeret, nec uisu 
 dignos haberet, et si fortassis iam aliquam indulgentiam 
 impetrassent, irritam esse debere nec eorum poenitentiam 
 recipiendam esse.

quod cum fatus Iohannes Alexandrinus 
 episcopus relegisset, tacere non potuit, quod illum Iohannem 
 quem Accacius damnauerat cum Petro et sine remedio 
 penitentie fecit ab apostolica sede damnari, post tot damnationes 
 Tyriorum miserit ecclesie presidere.

postquam ergo sanctus 
 Felix papa litteras predecessoris sui nihil profecisset cognouit 
 et ludibria quedam in euersionem fidei ab Acacio fieri, tunc 
 Uitalem episcopum Troenitinum ex regione Picena et Misenum 
 Cumane ecclesie episcopum ex regione Campanie direxit, ut 
 Petrus de Alexandrina pelleretur ecclesia et ut Acacio libello 
 sancti Iohannis episcopi Alexandrini responderet atque ipsi 
 denuntiarent Acacio, ut anathema Alexandrino diceret Petro. 
 porro idem legati professi sunt.

qui licet hostili more in 
 custodia detrusi chartas amiserint, tamen perfidi atque damnatis 
 hereticis consensum accommodare non debuerunt, quod uoluntas 
 negare potuerunt. non solum ergo non egerunt que iussa 
 sunt, sed etiam hereticis communicauerunt confirmatione

 

 

 
 
 
 Petri episcopi, ad quem pellendum missi fuerant. Acacius 
 namque contumelias in episcopum Iohannem direxit.

quibus 
 omnibus patefactissimus papa Felix commotus habita synodo 
 Uitalem et Misenum ab officio et communione suspendit. 
 Acacium uero damnauit. cuius audacia deteriora committens 
 etiam illum Petrum Antiochenum eiecto catholico Calendione, 
 quem ipse ordinauerat, ad Antiochienam misit ecclesiam.

DOMINO SANCTO AC REUERENTISSIMO URBIS ROMAE PAPAE HORMISDAE. Prima salus rectae fidei regulam custodire et a 
 constitutis patrum nullatenus deuiare. et quia non potest 
 domini nostri Iesu Christi praetermitti sententia dicentis: tu 
 es Petrus et super hanc petram aedificabo ecclesiam 
 meam, haec, quae dicta sunt, rerum probantur effectibus,

 

 
 
 
 quia in sede apostolica inmaculata est semper seruata religio.

de hac ergo spe et fide mimme separantes et patrum sequentes 
 in omnibus constituta anathematizamus omnes haereses, 
 praecipue Nestorium, qui quondam Constantinupolitanae fuit 
 (urbis > episcopus, damnatum in concilio Epheseno <a> 
 Caelestino papa urbis Romae et sancto Cyrillo Alexandrinae 
 ciuitatis antistite; una cum isto anathematizantes Eutichen 
 (et) Dioscorum Alexandrinum in sancta synodo, quam 
 sequimur et amplectimur, Calcedonensi damnatos;

his Timotheum 
 adicientes parricidam Ellurum cognomento, discipulum 
 quoque ipsius atque sequacem in omnibus Petrum Alexandrinum; 
 idemque condemnamus atque anathematizamus Acacium Constantinupolitanum 
 complicem atque sequacem uel qui in 
 eorum communionis societate persistunt, quia quorum se 
 communioni quia miscuit, ipsorum meruit in condemnatione 
 sententiam; Petrum nihilominus Antiochenum damnantes cum 
 sequacibus suis et omnium supra scriptorum.

quapropter 
 suscipimus et probamus epistolas beati papae Leonis uniuersas, 
 quas de Christiana religione conscripsit. unde, sicut praediximus, 
 sequentes apostolicam sedem et praedicantes eius omnia 
 constituta, spero, ut in una communione uobiscum, quam 
 sedes apostolica praedicat, esse merear, in qua est integra et 
 uera Christianae religionis soliditas; promittentes etiam sequestratos 
 a communione ecclesiae catholicae, id est non consentientes 
 sedi apostolicae, eorum nomina inter sacra non 
 recitanda esse mysteria.

hanc autem professionem meam feci, 
 in qua et manu propria subscripsi, et tibi Hormisdae sancto 
 st uenerabili urbis Romae papae optuli per uirum gloriosissimum 
 magistrum Uitalianum.