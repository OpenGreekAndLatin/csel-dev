Res a mundi exordio sacris litteris editas breuiter constringere 
 et cum distinctione temporum usque ad nostram memoriam 
 carptim dicere aggressus sum, multis id a me et studiose efflagitantibus, 
 qui diuina compendiosa lectione cognoscere properabant,

quorum ego uoluntatem secutus non peperci labori meo, quin ea, 
 quae permultis uoluminibus perscripta continebantur, duobus libellis 
 concluderem, ita breuitati studens, ut paene nihil gestis 
 subduxerim.

uisum autem mihi est non absurdum, cum usque ad 
 Christi crucem Apostolorumque actus per sacram historiam cucurrissem, 
 etiam post gesta conectere: excidium Hierosolymae uexationesque 
 populi Christiani et mox pacis tempora, ac rursum 
 ecclesiarum intestinis periculis turbata omnia locuturus.

ceterum 
 illud non pigebit fateri, me, sicubi ratio exegit, ad distinguenda 
 tempora continuandamque seriem usum esse historicis mundialibus 
 atque ex his, quae ad supplementum cognitionis deerant, 
 usurpasse, ut et imperitos docerem et litteratos conuincerem.

uerumtamen ea quae de sacris uoluminibus breuiata digessimus, 
 non ita legentibus auctor accesserim, ut praetermissis his, unde


 


 


 
 deriuata sunt, appetantur: nisi cum illa quis familiariter nouerit, 
 hic recognoscat quae ibi legerit:

etenim uniuersa diuinarum rerum 
 mysteria non nisi ex ipsis fontibus hauriri queunt. nunc initium 
 narrandi faciam.

Mundus a Deo constitutus est abhinc annos iam paene sex 
 milia, sicut processu uoluminis istius digeremus: quamquam 
 inter se parum consentiant, qui rationem temporum inuestigatam 
 ediderunt.

quod cum uel Dei nutu uel uitio uetustatis eueniat, 
 calumnia carere debebit. mundo autem condito homo factus est: 
 uiro Adam, mulieri Eua nomen fuit. sed constituti in paradiso, 
 cum interdicta sibi arbore degustassent, in nostram uelut exules 
 terram eiecti sunt.

deinde ex his Cain atque Abel nascitur: sed 
 Cain impius fratrem interemit. filium Enoch habuit, a quo primum 
 ciuitas condita est, auctoris nomine uocitata.

ex hoc Irad 
 atque ex eo Mauiahel nascitur. hic Mathusalam filium habuit 
 isque Lamech genuit, a quo iuuenis occisus traditur, nec tamen 
 nomen refertur occisi: quod quidem futuro mysterio fuisse praemissum 
 a prudentibus aestimatur.

igitur Adam post necem filii 
 minoris Seth filium procreauit, cum iam trigesimum et ducentesimum 
 annum aetatis implesset, uixit autem annos DCCCCXXX. 
 Seth uero Enos, Enos Kainan, Kainan Malaleel, Malaleel Iared, 
 Iared Enoch genuit: qui ob iustitiam translatus a Deo traditur. 
 huius filius Mathusalam dictus est, qui Lamech genuit:

ex quo 
 Noe natus, iustitia egregius et prae ceteris mortalibus Deo carus 
 acceptusque.

qua tempestate cum iam humanum genus abundaret, 
 angeli, quibus caelum sedes erat, speciosarum forma uirginum


 


 


 
 capti illicitas cupiditates appetierunt: ac naturae suae originisque 
 degeneres, relictis superioribus, quorum incolae erant, matrimoniis 
 se mortalibus miscuerunt.

hi paulatim mores noxios 
 conserentes humanam corrupere progeniem, exque eorum coitu 
 Gigantes editi esse dicuntur, cum diuersae inter se naturae permixtio 
 monstra gigneret.

Quibus rebus offensus Deus maximeque malitia hominum, 
 quae ultra modum processerat, delere penitus humanum genus 
 decreuerat. sed No6 , uirum iustum, uita innocens destinatae 
 exemit sententiae.

idem admonitus a Deo diluuium terris imminere, 
 aream inmensae magnitudinis ex lignis contexuit ac bitumine 
 illitam inpenetrabilem aquis reddidit, qua ille cum uxore ac 
 filiis tribus et totidem nuribus clausus: uolucrum etiam paria 
 itidemque diuersi generis bestiarum eodem claustro recepta, reliqua 
 omnia diluuio absumpta.

igitur Noe, cum iam imbrium uim 
 destitisse et quieto in salo arcam circumferri intellegeret, ratus, 
 id quod erat, aquas decedere, coruum primum explorandae rei 
 gratia, eoque non reuertente — ut ego conicio, cadaueribus detentum 
 — emisit columbam: quae cum consistendi locum non repperisset, 
 reuersa est.

rursum emissa folium oliuae retulit, manifestum 
 indicium, nudari cacumina arborum. tertio demum emissa 
 non rediit: unde animadversum aquas destitisse.

ita Noe aream 
 egressus est. id gestum a mundi exordio post annos, ut ego 
 comperio, n cc duos et quadraginta.

Ac primum Noe aram Deo statuit hostiasque ex uolucribus 
 immolauit. mox a Deo cum filiis benedicitur, praeceptumque accepit, 
 ne sanguine uesceretur aut sanguinem hominis effunderet, 
 quia mundi primordia mandati, istius liber Cain maculauerat. 
 igitur uacuo tum saeculo ex filiis Noe semen fuit:

tres enim 


 


 


 
 habuit, Sem, Cham, Iaphet. sed Cham, quod sopitum uino patremriserat , 
 maledictum a patre meruit.

huius filius, Chus nomine, 
 Nebroth gigantem genuit,. a quo Babylon ciuitas constructa 
 traditur. pleraque etiam oppida ea tempestate condita mmorantur , 
 quae nominatim persequi animus non fuit. sed cum

multiplicaretur humanum genus diuersaque loca atque insulas 
 mortales haberent, una tamen omnes lingua utebantur, donec se 
 in unum dispergenda per totum orbem multitudo contraxit.

his 
 more humani ingenii consilium fuit, insigni aliquo opere famam 
 quaerere, priusquam a se inuicem deducerentur.

ita turrim facere 
 aggressi, quae caelo accederet, nutu Dei, ut officia operantium 
 praepedirentur, a sueto sermonis genere multa diuerso neque ulli 
 inuicem intellecto linguarum ritu loquebantur: quo promptius 
 dispersi sunt, quia alter alterum uelut alienigenam facile relinquebat.

sed filiis Noe ita diuisus orbis fuit, ut Sem intra Orientem, 
 Iaphet Occidentem, Cham mediis contineretur. ita usque Abraham 
 ducta successio nihil sane insigne aut memorabile in se habuit.

Abraham autem patre Thara natus post diluuium anno millesimo 
 et septuagesimo. Abraham uxor Sara dicta est, primaque 
 eius in regione Chaldaeorum habitatio fuit. inde apud Charras 
 una cum patre diuersatus est.

qua tempestate admonitus a Deo, 
 domum patriam ac patrem relinquens, assumpto Loth fratris 
 filio in terram Chananaeorum profectus in loco, cui Sychem nomen 
 est, consedit.

mox annonae inopia Aegyptum concessit, ac 
 rursum reversus. Loth, prae multitudine familiae a patruo digressus, 
 ut laxioribus uacuae tum regionis spatiis uterentur, in


 


 


 
 Sodomis consedit. id oppidum infame incolis, uiris in uiros 
 irruentibus, atque ob id inuisum Deo fuisse traditur.

ea tempestate 
 reges uicinarum gentium in annis erant, cum antea nullum 
 inter mortales certamen fuisset. sed aduersum hos, qui bello 
 uicina temptabant, reges Sodomorum et Gomorrae uicinarumque 
 regionum in proelium erumpunt, primoque impetu fusi uictoriam 
 concessere. tum a uictoribus Sodoma direpta praedae hostibus fuit, 
 ductusque Loth in captiuitatem.

quod cum Abraham comperisset, 
 propere armatis semis suis, numero trecentis decem et octo, reges 
 uictoria feroces exutos praeda armisque in fugam compulit.

tum 
 a Melchisedech sacerdote benedictus est, eidemque praedae decimas 
 dedit. reliqua his, quibus erepta erant, reddidit.

Per idem tempus Abrahae Deus locutus est, multiplicandumque 
 semen eius, sicut arenas maris stellasque caeli, spopondit: 
 peregrinumque eius semen futurum praedictum ac posteros 
 in hostili solo per quadringentos annos laturos seruitium, post 
 libertati restituendos.

tunc ei atque uxori eius adiectione unius: 
 litterae nomen inmutatum: ita nunc ex Abram Abraham, ex Sara 
 Sarra dicitur. cuius quidem rei non inane mysterium non est 
 huius operis exponere.

eodem tempore Abrahae lex circumcisionis 
 imposita est, erat ei autem ex ancilla filius Ismahel. et cum ipse 
 esset annorum centum, uxor autem eius nonaginta, futurum eis 
 filium Isaac Deus pollicetur, qui cum duobus angelis ad eum 
 uenerat.

inde Sodomam missi angeli Loth in porta sedentem reppererunt. 
 quos cum ille, homines existimans, hospitio receptos


 


 


 
 cenatosque domi haberet, iuuentus improba ex oppido nouos hospites 
 ad stuprum flagitabant. Loth pro hospitibus filias offerens, 
 non adquiescentibus, quibus illicita potius desiderio erant, ipse 
 ad stuprum trahebatur.

quem angeli propere ab iniuria uindicantes 
 luminibus impudicorum caecitatem offuderunt. tum Loth ab 
 hospitibus edoctus perdendum oppidum, propere cum uxore et 
 filiabus egressus: interdictum tamen est, ne retrorsum respicerent.

sed mulier parum dicto audiens – humano malo quo aegre uetitis 
 abstinetur –, reflexit oculos statimque inmolem conuersa traditur. 
 at Sodoma diuinis ignibus conflagrauit.

Loth autem filiae existimantes 
 humanum genus interisse concubitum inebriati patris 
 appetiuerunt, unde Moab et Ammon nati sunt.

Per idem tempus fere, cum Abraham esset iam! centum 
 annorum, Isaac filius natus est. tum ancillam, de qua Abraham 
 filium susceperat, Sara expulit: quae habitasse in deserto una 
 cum filio et praesidio Dei defensa traditur.

nec multum post Deus 
 Abrahae fidem temptans immolandum sibi a patre filium Isaac 
 poscit. quem ille non cunctatus offerre, cum arae puerum superposuisset 
 gladiumque educeret, uox missa de caelo est, puero 
 parceret: uictimae aries praesto fuit. consummatoque sacrificio 
 Abrahae Deus locutus est, promittens ea quae iam spoponderat.

at Sara, cum septimum et uigesimum et centesimum annum 
 ageret, decessit: corpus cura uiri sepultum in Chebron, Chananaeorum 
 oppido, etenim illic Abraham commorabatur.

tum Abraham 
 Isaac filium iuuenilis aetatis uidens, siquidem cum quadragesimum 
 annum aetatis ageret, seruo suo imperauit uxorem ei 
 quaereret, ex ea tamen tribu atque terra, de qua ipse oriundus 
 uidebatur: modo ut inuentam puellam in regionem Chananaeorum


 


 


 
 dednceret , nec putaret is causa coniugis in solum patrium rediturum. 
 atque ut ea strenue mandata exequeretur, contacto domini 
 femine sacramentum dedit.

ita seruus profectus mMesopotamiam 
 ad oppidum Nachor, Abrahae fratris, deuenit. successitque in 
 domum Bathuelis Syri, Nachore patre geniti: huius filiam Rebeccam, 
 speciosam uirginem, conspicatus poposcit atque ad dominum 
 adduxit.

post id Abraham accepit uxorem Cethuram nomine, 
 quae in Paralipomenis concubina dicitur, suscepitque ex ea filios. 
 sed Isaac Sara edito substantiam tradidit, his autem, quos ex 
 concubinis susceperat, dona distribuit. atque ita ab Isaac separati 
 sunt.

Abraham diem functus est, impletis annis centum et quinque 
 et septuaginta: corpus sepulcro Sarae uxoris appositum.

At Rebecca, diu sterilis, assiduis mariti ad Dominum precibus 
 a die matrimonii uigesimo fere anno geminos edidit: qui in 
 matris aluo exultasse saepius traduntur, dictumque responso Dei 
 est, duos in his populos praenuntiari, et maiorem minoris subdendum 
 esse principio. sed prius editus, asper saetis, Esau uocatus, 
 minori Iacob nomen fuit.

ea tempestate grauis annonae 
 inopia incesserat. qua necessitate Isaac in Geraris ad regem Abimelech 
 cessit, admonitus a Domino, ne in Aegyptum descenderet: 
 eidemque uniuersae terrae illius possessio promittitur ibique 
 benedicitur, multiplicatusque pecore atque omni substantia 
 agente inuidia ab incolis pellitur: pulsus apud puteum iuramenti 
 consedit.

igitur annis grauior, luminibus obductis, cum Esau 
 filium benedicere pararet, consilio Rebeccae matris Iacob se benedicendum 
 pro fratre obtulit. ita Iacob adorandus principibus et 
 gentibus fratri praeponitur.

quis rebus Esau accensus fratri necem 
 moliebatur. quo metu Iacob hortante matre in Mesopotamiam 
 confugit, admonitus a patre ut ex domo Laban, fratris Rebeccae, 
 uxorem acciperet: tanta illis cura fuit, cum in alienis terris


 


 

 

 consisterent, genus tamen intra familiam suam ducere.

ita Iacob 
 profectus in Mesopotamiam, per soporem Dominum uidisse traditur: 
 atque ob id locum somnii sacratum habens, lapidem ex eo 
 sumpsit: uouitque, si rebus prosperis reuertisset, titulum sibi 
 domus Dei futurum decimasque omnium, quae adquisita sibi 
 forent, Deo daturum.

inde se ad Laban fratrem matris contulit: 
 quem ille sororis filium agnitum in hospitium benigne recepit.

Erant Laban duae filiae, Lia et Rachel: sed Lia oculis deformior, 
 Rachel pulchra traditur. cuius specie Iacob captus 
 amore uirginis conflagrabat, eamque sibi in matrimonio a patre 
 postulans septem annorum seruitio se mancipauit.

sed impleto 
 tempore, Lia ei supponitur: ac rursum septennii seruitio subditur, 
 atque ei Rachel traditur. sed hanc diu sterilem, Liam fecundam 
 fuisse accepimus.

filiorum, quos ex Lia Iacob habuit, haec sunt 
 nomina: Ruben, Symeon, Leui, ludas, Isachar, Zabulon, Dina: 
 ex ancilla uero Liae Gad et Aser, ex ancilla Rachel Dan et Nephtalin 
 nati sunt. at Rachel desperata iam partitudine Ioseph edidit.

tum Iacob redire ad patrem cupiens, cum ei Laban socer partem 
 pecorum mercedem seruitii dedisset, obque id parum sibi eum 
 aequum gener Iacob ratus, dolum ab eo suspectans, clam profectus 
 est uigesimopostfereanno , quam aduenerat. Rachel uiro 
 inscio patris idola furto abstulit: qua iniuria Laban generum persecutus, 
 non repertis idolis, pace facta regressus est, multum 
 obtestatus generum, ne uxores filiabus suis superduceret.

inde 
 digressus Iacob uidisse angelos et castra Dei traditur. sed cum


 


 


 
 praeter regionem Edom, quam Esau frater incolebat, iter destinaret, 
 missis prius legatis et muneribus suspectum sibi fratrem 
 explorauit. tum ille obuiam fratri processit: nec tamen Iacob se 
 ultra fratri credidit.

sed pridie, quam inter se fratres conuenirent, 
 Deus humana specie assumpta, colluctatus cum Iacob refertur. 
 et cum aduersus Deum praeualuisset, tamen non esse mortalem 
 non ignorauit: benedici se ab eo flagitabat.

tum a Deo ei immutatum 
 nomen est, ut ex Iacob Israel diceretur. sed cum ille uicissim 
 a Deo nomen Dei quaereret, non esse quaerendum, quia 
 admirabile esset, responsum. ex colluctatione autem latitudo 
 feminis Iacob obtorpuit.

Igitur Israel declinans fratris domum, promouit agmen in 
 Salem Sicimorum oppidum, atque ibi loco pretio accepto tabernaculum 
 statuit sibi. huic oppido Emor, Chorraeus princeps, praeferat.

huius filius Sychem Dinam filiam Iacob ex Lia genitam 
 stupro subdidit. quo comperto Symeon et Leui, Dinae fratres, 
 omnes in oppido sexus uirilis dolo peremerunt atque impigre sororis 
 ulti iniuriam : oppidum a filiis Iacob direptum praedaque 
 omnis abducta. id factum aegre admodum tulisse Iacob traditur.

mox a Deo monitus Bethel petiit ibique altarium Deo statuit. 
 inde in parte turris Gader tabernaculum fixit. Rachel ex partu 
 obiit: puer Beniamin uocatus est. Isaac decessit annos natus centum 
 et octoginta.

at Esau potens diuitiis erat, uxoribus sibi etiam 
 e Chananaeorum gente assumptis: cuius progeniem in hoc tam 
 praeciso opere inserendam non putaui. si quis studiosior erit, ad 
 originem reuertatur.

post excessum patris Iacob in solo eo, in quo 




 


 


 
 Isaac uixerat, commorabatur. filii eius aliquando ab eo pascui 
 gratia cum gregibus secesserunt, Ioseph tamen et Beniamin paruus 
 domi resederant.

carus admodum Ioseph patri obque id 
 inuisus fratribus, simul quia frequentibus eius somniis maiorem 
 eum omnibus futurum portendi uidebatur. igitur ad inspiciendos 
 greges reuisendosque fratres a patre missus oportunus iniuriae 
 fuit. namque uiso fratre consilium necis eius ceperunt.

sed 
 obsistente Ruben, cui a tanto facinore abhorrebat animus, in 
 lacum demissus: mox suadente Iuda deducti ad mitius consilium 
 negotiatoribus eum, qui tum Aegyptum petebant, uendiderunt. 
 atque ab his Petefrae, praeposito Pharaonis, traditus est.

Per idem tempus ludas, Iacob filius, Sauam Chananaeam 
 in matrimonium assumpsit. ex qua tres filios sustulit, Her, Onan, 
 Selam. sed Her Thamar concubio sociatur. quo mortuo Onan fratris 
 uxorem accepit: qui, quia spermata in terram effunderet, extinctus 
 a Deo refertur.

tum Thamar meretricio habitu assumpto 
 socero mixta est, exque eo geminos edidit.

in partu autem illo 
 mirabile fuit, quod cum prodeunti puero, ad dinoscendum qui 
 prius nasceretur, obstetrix manum eius cocco illigasset, reductus 
 in aluum matris puer posterior editus est. nomen infantibus 
 Pares et Zara inditum.

at Ioseph, cum benigne a curatore regio, 
 qui eum pretio acceperat, haberetur domumque eius et familiam 
 procuraret, decorus ipse insigni specie uxoris domini oculos in se 
 conuerterat. cumque amore turpi deperiret, appetitum saepius 
 nec adquiescentem sibi falso scelere infamat, ac uiro queritur stuprum 
 sibi intentatum. ita Ioseph in carcerem coniectus. erant in


 


 


 
 eadem custodia ministri regii duo:

qui cum somnia sua ad Ioseph 
 retulissent, futura ex somnio coniectans, unum eorum poenas 
 capite luiturum, alium absoluendum pronuntiauit. atque ita accidit. 
 igitur post biennium somnium regi obiectum est.

quod cum 
 a prudentibus Aegyptiorum non posset absolui, minister regis ille 
 carcere exemptus regem admonet, Ioseph esse mirum somniorum 
 interpretem.

ita Ioseph soluitur interpretatusque est regi somnium: 
 septem annis proximis maximam frugum ubertatem futuram, 
 consequentibus inopiam. quo metu rex perculsus, uidens diuinum 
 in Ioseph spiritum, rei eum annonariae praefecit, aequato 
 secum imperio.

tum Ioseph abundantibus per totam Aegyptum 
 frumentis magnam copiam congessit: multiplicatisque horreis aduersus 
 futuram famem consuluerat. ea tempestate spes atque salus 
 Aegypti in illo sita erat.

per idem tempus duos ex Asenet 
 filios genuit, Manassen et Ephraem: ipse autem, cum summam a 
 rege potestatem accepit, erat annorum xxx: nam a fratribus septem 
 decem annos natus uenundatus est.

Interea rebus in Aegypto aduersus famem bene compositis, 
 orbem terrae grauis frumenti inopia quatiebat. qua necessitate 
 compulsus Iaeob filios in Aegyptum misit, Beniamin tantum 
 secum domi retento.

igitur Ioseph rerum potentem, penes quem 
 annonae arbitrium erat, fratres adeunt et more regio adorant. quibus 
 ille uisis callide agnitionem dissimulans, hostiliter eos uenisse 
 et subdole loca explorare arguebat.

angebatur autem, quod Beniamin 
 fratrem non uidebat. res ergo in id deducitur, ut praesentiam 
 eius pollicerentur, nimirum ut ex eo quaereretur, an isti explorandi 
 causa Aegyptum intrassent. ad promissi autem fidem 
 Symeon obses traditur: ipsis frumentum gratis datum. rursum 
 igitur reuertentes Beniamin, ut conuenerat, deduxerunt.

tum se , 
 cognoscendum Ioseph fratribus praebuit, non sine pudore male 
 merentium. ita eos oneratos frumento multisque donatos domum


 


 


 
 remisit, praemonens quinque adhuc annos famem futuram: cum 
 patre atque omni progenie et familia commigrarent.

ita Iacob in 
 Aegyptum descendit, Aegyptiis admodum laetantibus, gaudente 
 rege, benigne a filio susceptus. id gestum anno aetatis Iacob centesimo 
 et trigesimo, a diluuio autem anno MCCC et LX. ceterum 
 ab eo tempore, quo Abraham in terra Chananaeorum consedit, in 
 id, quo Iacob Aegyptum ingressus est, referuntur anni ccxv.

igitur 
 Iacob septimo et decimo anno, quam in Aegypto aduenerat, 
 urgente morbo Ioseph filium obtestatur, corpus sepulchro redderet.

tum Ioseph benedicendos filios suos obtulit, quibus benedictis, 
 cum tamen benedictionis merito maiori minorem praeposuisset, 
 filios omnes benedictione lustrauit. decessit autem annos 
 natus CXLVII. funus magnifice curatum: corpus in sepulchro patrum 
 Ioseph condidit.

fratres post patris obitum pro conscientia 
 pauentes benigne habuit. decessit autem Ioseph ipse aetatis anno 
 decimo et centesimo.

Igitur Hebraei, qui in Aegyptum deuenerant, incredibile 
 memoratu est quam cito numero aucti sint multiplicataque progenie 
 Aegyptum repleuerint.

sed defuncto rege, qui eos ob merita 
 Ioseph benigne fouebat, succedentium regum imperio deprimebantur. 
 nam et opus durum aedificandarum ciuitatium eis impositum, 
 et quia iam multitudo abundans metuebatur, ne quandoque 
 libertatem armis uindicarent, paruulos recens editos aquis 
 mergere edicto regio cogebantur.

nec dissimulari cruentum imperium 
 licebat. qua tempestate filia Pharaonis infantem in flumine 
 repertum nutriendum pro filio curauit: nomen puero Moyses 
 dedit.

Moyses hic, cum uiriles annos ageret, conspicatur Hebraeum 
 ab Aegyptio pulsari: quo permotus dolore, fratrem ab iniuria


 


 


 
 uindicans, Aegyptium calce perculsum interemit.

mox supplicium e 
 facto metuens in terram Madian profugit: et apud Iothor sacerdotem 
 regionis illius diuersatus filiam eius Sepphoram in matrimonium 
 accepit exque ea duos filios Gersam et Eliezer sustulit.

hoc tractu temporum Iob fuit, lege naturae et agnitionem Dei et 
 omnem iustitiam complexus, praediues opibus atque eo illustrior, 
 quod his neque integris corruptus neque amissis deprauatus est.

nam cum per diabolum exutus bonis, filiis etiam esset orbatus, ad 
 extremum diris ulceribus affectus, non potuit uinci, ut prae doloris 
 impatientia aliqua in parte peccaret.

mercedem denique diuini 
 testimonii consecutus, sanitati redditus omnia quae amiserat in 
 duplum recepit.

At Hebraei multiplicato seruitutis malo pressi, querelis in 
 caelum conuersis, spem auxilii a Deo expectabant. tum Moysi 
 pascenti oues repente rubus ardere uisa, flammis tamen, quod erat 
 mirabilius, innoxiis.

qua nouitate obstupefactus rubo propius accessit, 
 statimque ad eum istius modi fere uerbis Deus locutus est: 
 Dominum se esse Abraham, Isaac et Iacob, quorum progeniem, 
 Aegyptiorum dominatione depressam, ereptam malis cupiat: iret 
 ergo ad regem Aegypti ducemque se populi in libertatem restituendi 
 praestaret. cunctantem potestate confirmat, uirtutem ei 
 signorum faciendorum impertiens.

ita Moyses in Aegyptum profectus, 
 signis prius apud suos editis, assumpto fratre Aaron regem 
 adiit: missum se a Deo prodit uerbisque se Dei dicere, populum 
 Hebraeum uti dimitteret. at ille negans se Dominum nosse parere 
 imperio abnuebat.

cumque Moyses in testimonium mandatorum 
 Dei ex uirga draconem fecisset, mox aquas omnes in sanguinem 
 conuertisset totamque terram ranis opplesset, facientibus similia 
 Chaldaeis, magicas esse artes, quaecumque per Moysen fierent, 
 potius quam Dei uirtutem pronuntiabat, donec superductis


 


 


 
 sciniphibus terra oppleta est, Chaldaeis fatentibus maiestate diuina ista 
 fieri.

tum rex malo coactus, aduocato ad se Moyse et Aaron, dat 
 populo discedendi potestatem, modo ut superductam cladem auerterent.

sed ubi clades exempta est, impotens sui animus, in se 
 reuersus, exire, ut conuenerat, Israelitas non patiebatur. ad 
 extremum decem plagis corporis et regni sui contusus et euictus 
 est.

Sed pridie quam Aegypto populus egressus est, mandatis Dei 
 instruitur rudis adhuc temporum, mensem illum, qui tunc erat, 
 primum omnium mensium esse cognosceret: sacrificium autem 
 diei illius in sollemnitatem consequentium saeculorum ita esse 
 celebrandum, ut quarta decima die mensis agnus inmaculatus, anniculus, 
 uictima caederetur, eiusdem sanguine postes illinirentur: 
 camem penitus exedendam, os autem non conterendum: septem 
 diebus fermento abstinerent, azymis uterentur, ritumque hunc 
 posteris traderent.

ita populus egressus diues et suis copiis et 
 Aegypti spoliis cumulatior: cuius numerus ex quinque et septuaginta 
 Hebraeis, qui primi in Aegyptum descenderant, ad milia 
 uirorum sescenta peruenerat... ab eo autem, quo primum Abraham 
 terram Chananaeorum accesserat, anno trigesimo et quadringentesimo, 
 a diluuio autem mille quingentis quinque et septuaginta.

igitur propere egressis columna nubis interdiu, noctu columna 
 ignis praeferebatur. sed cum ob interfectum sinum rubri maris 
 praeter terram Phylistiim uia duceret, ne postea Hebraeis eremum 
 aspernantibus redeundi in Aegyptum continentibus terris noto 
 itinere facultas panderetur, nutu Dei auersi in rubrum mare illati 
 sunt castraque ibi cunctantes constituerunt.

quod ubi regi


 


 


 
 nuntiatum est, Hebraeum populum uiae errore in obiectum mare deuenisse, 
 nullum ei esse exitum obsistente elemento, furensanimi , quoniam 
 angebatur, tothominiim milia regno suo et potestati decedere, 
 exercitum propere educit.

iamque eminus arma signaque et protentae 
 patentibus late campis acies uisebantur, cum Hebraeis metu 
 trepidis et caelum aspectantibus Moyses a Deo monitus percussum 
 uirga mare discidit.

ita populo, cedentibus in latera aquis, uelut 
 in continenti iter peruium fuit. nec cunctatus rex Aegyptius cedentes 
 insequi mare, qua patebat, ingressus: mox coeuntibus aquis 
 cum omni exercitu deletus est.

Tunc Moyses incolumitate suorum, exitio hostium uirtute 
 exultans canticum Deo cecinit, idemque omnis turba uirilis ac 
 muliebris sexus fecit. sed ingressos eremum.

cum iam per triduum 
 iter agerent, aquae penuria urgebat, repertaque ob amaritudinem 
 usui non erat.

ac tum primum impatientis populi contumacia 
 apparuit iamque in Moysen ferebatur, cum edoctus a Deo lignum 
 aquis intulit, cuius haec uis fuit, ut dulcem saporem fluentis redderet.

exin promotum agmen apud Elim duodecim fontibus aqua- 
 \'rum et septuaginta arboribus palmarum repertis consedit. rursum 
 populus famem conquerens Moysen increpabat, Aegypti seruitium 
 cum saturitate uentris desiderans: tum grex coturnicum superne 
 missus castra oppleuit.

postero autem die animaduertunt qui extra 
 castra processerant, paruis quibusdam siliquis oppletum solum: 
 quarum species in modum coriandri seminis glaciali albitudine 
 erat, ut crebro hibernis mensibus superductis pruinis tegi terram 
 nidemus .

tum per Moysen populus admonetur, panem hunc eis 
 munere missum Dei: unumquemque in id paratis uasculis tantum


 


 


 


 
 usurpare debere, quantum in diem unum pro numero singulis satis 
 esset: sexto tamen die, quia sabbato colligi non liceret, duplum 
 praesumerent.

uerum populus, ut semper parum dicto audiens, 
 more humani ingenii non refrenauit cupiditatem, ex reconditis in 
 posterum quoque diem consulens. sed reposita foetore diro in uer-

mes efferuescebant, cum die sexto in sabbatum reseruata integra 
 permanerent. hoc Hebraei per XL annos cibo usi, cuius sapor 
 melli proximus: nomen manna traditur. in testimonium autem 
 diuini muneris reseruasse Moyses gomor plenum in uase aureo 
 dicitur.

Inde progressus populus, cum aquae penuria temptaretur, 
 aegre ab exitio ducis temperabat. tum Moyses mandante Domino 
 apud locum, cui Choreb nomen est, uirga petram percutiens large 
 aquae copiam fecit.

sed ubi Raphidin peruentum, Amalecitae populum 
 incursionibus uastabant. Moyses suis in proelium eductis, 
 cum Iesum bellantibus praefecisset, assumpto Aaron et Vr spectator 
 pugnae futurus, simul precandi Dominum gratia, montem conscendit. 
 sed cum dubio euentu acies concurrissent, Moysi precibus 
 uictor Iesus hostes m noctem cecidit.

per idem tempus lothor , 
 Moysi socer, cum filia Sepphora, quae Moysi nupta, proficiscente in 
 Aegyptum uiro, domi resederat, liberisque eius, cognitis rebus 
 quae per Moysen gerebantur, ad eum uenit.

huius consilioMoyses 
 ordines populi distribuit: tribunos centurionesque et decuriones 
 praeficiens necessarium disciplinae ritum posteris tradidit: Iothor 
 I in patriam regressus. exin ad Sinam montem peruentum.

ibi 
 Moyses a Domino monetur, populus ut sanctificaretur, auditurus 
 Dei uoces: idque sollicite curatum. sed ubi Deus monti institit, 
 ualidis tubarum clangoribus aer quatiebatur, crassaeque nubes 
 crebris cum fulminibus aduoluebantur .

sed Moyses et Aaron in


 


 


 
 montis cacumine Dominum propter, populus circa ima montis constitit. 
 ita lex lata multiplex et copiosa Dei uerbis, et saepe repetita: 
 cuius si quis erit curiosior, fontem ipsum adeat, nos eam 
 breuiter perstringimus.

Non erunt, inquit, tibi dii alieni praeter 
 me: non facies tibi idolum: non sumes nomen Dei tui in uanum: 
 sabbato nullum opus facies: honorifica patrem tuum et matrem 
 tuam: non occides: non moechaberis: non furtum facies: non falsum 
 testimonium dices aduersus proximum tuum: non concupisces 
 quicquam proximi tui.

His a Deo dictis, cum tubae circwnstreperent , lampades inardescerent, 
 montem fumus obtegeret, populus prae timore inhorruit, 
 uerba Dei non sustinens: poposcitque a Moyse, ut ipsi tantum 
 loqueretur Deus atque ita audita ad populum referret.

edicta autem 
 Dei ad Moysen istius modi sunt: Hebraeus puer pecunia 
 emptus sex annis seruiet, post haec liber erit: sponte autem permanenti 
 in seruitute auris forabitur. qui hominem occiderit, capite 
 poenas luet: qui imprudens, rite exui erit. qui patrem matremne 
 pulsauerit conuiciumue eis dixerit, capitali supplicio afficitor.

si 
 quis Hebraeum subreptum uendiderit, morti dabitur. si quis seruum 
 proprium seruamue percusserit exque eo ictu obierit, reus in 
 iudicio fiet. si quis partum non deformatum mulieri excusserit... 
 neci dabitur. si quis seruo oculum aut dentem extorserit, seruus 
 uindicta liberabitur.

taurus si hominem occiderit, lapidabitur: si 
 dominus sciens bestiae uitium non consuluerit, et ipse lapidabitur, 
 aut pretio se redimat, in quantum accusator poposcerit. si seruum 
 taurus occiderit, in triginta didrachmis pecunia domino numerabitur.

si quis defossum lacum non cooperuerit pecusque ui lacum : 


 


 


 
 

ceciderit, pretium pecudis domino dabit. si taurus alterius taurum 
occiderit, pecus uenum dabitur pretiumque domini partientur, peremptum 
 etiam diuident. quod si dominus uitium tauri sciens non 

consuluerit, taurum dabit.

si quis uitulum subripuerit, quinque 
restituet: si ouem subripuerit, quadrupli poena erit: si uiua penes 
abactorem pecora reperientur, dupla restituet. nocturnum furem 
occidi licet , diurnum non licet. si cuius pecora alterius sata depauerint, 
 dominus pecoris euersa restituet. si depositum perierit, is, 
penes quem depositum fuit, iurabit nihil se dolo egisse. fur inuentus 
 duplum dabit. commendatum pecus a bestia interceptum non 
restituetur.

si quis uirginem nondum desponsatam corruperit, dotabit 
 puellam et ita eam uxorem accipiet: si pater puellae nuptias 
recusauerit, dotem raptor dabit. si quis se pecudi miscuerit, morti 

dabitur.

sacrificans idolis pereat. uiduam et orphanum non premendos 

 : pauperem debitorem non perurguendum, nec usuram poscendam: 

 Testimentum pauperis pro pignore non accipiendum. 

principem populi non increpandum. primogenita omnia Deo offerenda. 

 carnem a fera captam non edendam. coitiones in testimonium 

 falsum aut in quamcunque malitiam non esse faciendas. [inimici 

 pecus errans non praeteribis, sed reduces. si animal inimici 
succubuisse oneri inueneris, erigere debebis.

innocentem et iustum 

non occides. non iustificabis impium pro muneribus.] munera non 
accipienda aduenam benigne habendum. sex diebus opus faciendum, 
 sabbato requiescendum fructus septimi anni non metendos, 
sed pauperibus et egenis relinquendos.

Haec fere Moyses ad populum verba dei retulit altariumque 
ex duodecim lapidibus sub monte constituit.

ac rursum montem 
in quo Deus consistebat, conscendit, adhibito secum Aaron, Nabad 




 .

 

et Abiud maioribusque natu septuaginta, sed hi non ualentes Dominum 
 intueri, locum tamen, in quo Deus stabat, uiderunt: cuius 
mirabilis forma et claritudo eximia refertur. Moyses accersitus 
autem a Deo interiorem nubem, quae circum Deum steterat, in- 
 gressus , quadraginta diebus totidemque noctibus ibi fuisse traditur.

quo tempore super aedificando tabernaculo atque arca rituque 
sacrificandi edoctus uerbis Dei est : quae ego, quia prolixa admodum 
 uidebantur, inserenda huic tam praeciso operi non putaui.

sed 
immorante diutius Moyse, quippe qui XL dies apud Dominum duceret, 

populus desperato eius reditu Aaron compulit simulacra facere. 
 tunc ex metallis conflatis uituli caput extitit.

cui cum populus, 
 Dei immemor, hostias obtulisset uinoque se et uentri dedisset, 
Deus spectans haec iusto dolore improbum populum nisi a Moyse 
exoratus delesset.

sed regressus Moyses , cum duas ex lapide tabulas 
 manu Dei scriptas detulisset, populumque luxui et sacrilegio 
deditum deprehendisset, tabulas confregit, indignam esse gentem 
existimans, cui lex Domini traderetur. multis tamen increpitos 
Leuitas ad se gregauit eisdemque praecepit , ut districtis gladiis 
populum caederent. quo impetu xx tria milia uirorum perempta 

traduntur, tum Moyses tabernaculum extra castra constituit :

quod 
quotiens fuisset ingressus , columna nubis astare pro foribus uisebatur 
 coramque ad Moysen Deus loquebatur.

poscente autem Moyse 
ut Dominum in maiestate propria uideret, responsum formam Dei 
mortalibus oculis perspici non posse, posteriora tamen eius uidere 

 concessum : tabulaeque , quas Moyses prius confregerat, refectae. 
sed in hoc colloquio Dei xl diebus diuersatus apud Dominum 
Moyses traditur.

cumque de monte descenderet tabulas praeferens 
tanta claritudine facies eius renidebat, ut intueri eum populus non 



 
 ualeret. sed cum mandata Dei relaturus esset, uultum uelamento 
 obtexit, atque ita ad populum uerbis Dei locutus est. hoc in loco 
 tabernaculum interiorumque eius aedificatio referetur. quo con-

summato nubes superne decidit atque ita tabernaculum obumbrauit, 
 ut ipsum Moysen aditu excluderet. haec fere duobus libris, 
 Genesi atque Exodo, continentur.

Exin Leuiticus liber sequitur, in quo litandi praecepta traduntur, 
 mandata etiam latae superius legi adduntur, plena omnia sacerdotalibus 
 institutis. quae si quis cognoscere uolet, perfectius inde 
 capiet. nos enim suscepti operis modum custodientes solam historiam 
 persequimur.

Igitur Leui tribu in sacerdotium segregata reliquae 
 tribus dinumeratae repertaque hominum DC et m D.

cum 
 ergo populus mannae cibo, ut supra retulimus, uteretur, tot tantisque 
 beneficiis Dei, ut semper, ingratus uiles, quibus in Aegypto 
 assueuerat, desiderabat.

tum Deus inmensam copiam coturnicum 
 castris intulit: quae cum auide diriperent, primoribus labiis 
 admotis carnibus interibant. magnaque eo die in castris clades fuit, 
 adeo ut xx et III virorum perisse tradantur. ita populus eo, quem 
 desiderabat, cibo punitus est.

inde promotum agmen et in Faran 
 uentum est: edoctusque a Deo Moyses, uicinam esse terram, cuius 
 possessionem eis promiserat Deus, exploratoribus in eam missis 
 renuntiatur, felicem omni copia esse regionem, sed gentes ualidas 
 et munita ingentibus muris oppida.

quod ubi populo compertum, 
 magna mentes omnium formido incesserat : eoque mali uentum,


 


 


 
 ut spreto Moysi imperio ducem sibi constituere pararent, cuius 
 ductu m Aegyptum reuerterentur.

tum Iesus et Chaleb, qui inter 
 exploratores terrae fuerant, conscissis uestibus flentes populum 
 obtestantur, ne exploratoribus credant, formidolosa referentibus: 
 se quoque una cum his fuisse, nihil metuendum in solo illo repperisse:

promissis illos Dei confidere oportere, hostes praedae potius 
 quam exitio fore. sed gens indomita, sanis consiliis male renitens, 
 in perniciem eorum ferebatur. quis rebus commotus Deus 
 partem populi hostibus caedendam obiecit, exploratoribus interfectis 
 ad uulgi formidinem.

Secuta est eorum contumacia, qui se Dathan et Abiron ducibus 
 aduersum Moysen et Aaron erigere conati sunt: sed eos uiuos 
 hiatu suo terra obsorbuit.

nec multo post totius populi in Moysen 
 et Aaron orta seditio est, adeo ut tabernaculum, quod erat nefas 
 ni sacerdotibus introire, irrumperent. tum uero cateruatim in eos 
 grassata mors est: momentoque omnes interissent, nisi Moysi precibus 
 placatus Dominus cladem auertisset. numerus tamen peremptorum 
 septingenti et XIIII milia fuit.

nec multo post ob aquae 
 penuriam, ut iam saepius, populi exorta seditio est. tum Moyses 
 a Deo monitus, ut petram uirga feriret, familiari sibi experimento, 
 siquidem id iam ante fecisset, semel atque iterum petram percussit, 
 atque ita aqua effluxit. in quo quidem notatus a Deo Moyses 
 refertur, quod per diffidentiam non nisi iterato ictu aquam eduxerit: 
 denique ob hoc peccatum promissam sibi terram non ingressus 
 est, sicut inferius ostendam.

igitur Moyses ex eo loco promouens, 
 cum praeter Edom agmen ducere pararet, missis ad regem 
 legatis transeundi copiam poposcit, ob ius sanguinis bello abstinendum 
 ratus: etenim gens illa Esau progenies erat. sed rex 
 supplices aspernatus transitum negauit, paratus armis contendere.

tum Moyses in Or montem iter conuertit, uetita uia abstinens, ne 
 quam inter consanguineos causam belli praeberet , in eoque cursu 
 regem gentis Chananaeorum deleuit. Seon quoque regem Amorlaeorum 
 perculit omnibusque eorum oppidis potitus est: Basan 
 etiam et Balac reges deuicit. castra super Iordanem haud longe 
 ab Iericho molitus est. tum aduersus Madianitas certatum uictique 
 et subacti sunt. Moyses mortuus est.

cum XL in deserto annos 
 populo praefuisset. ceterum Hebraei ob lianc causam tanto tempore 
 in eremo fuisse traduntur, donec omnes, qui uerbis Dei non 
 crediderant, interirent. excepto enim Iesu tet Chaleb nemo ultra 
 xx annos natus, Aegypto profectus, Iordanem transiit.

ipse ■ 
 Moyses ut terram promissam uideret tantum nec contingeret, peccato 
 eius adscribitur, quod eo tempore, quo saium ferire et aquam 
 producere praeceptus est, post tot uirtutum suarum experimenta 
 dubitauerit. decessit autem anno aetatis uigesimo et centesimo.

de 
 sepulchri loco parum compertum.

Moyse mortuo summa rerum penes Iesum Xane filium erat: 
 etenim illum sibi Moyses successorem constituerat, uirum uirtutibus 
 sui simillimum.

principio autem suscepti imperii dimissis 
 per castra nuntiis populum certiorem facit frumentum uti pararent, 
 tnduoque proximo iter pronuntiat.

sed Iordanis flumen ualidissimum 
 transitum prohibebat, quia neque nauium copia pro 
 tempore erat neque uadari fluuius poterat, qui tum pleno alueo 
 ferebatur. igitur aream praeferri a sacerdotibus eosdemque aduerso 
 flumine consistere iubet, quo facto incisus Iordanis traditur: ita 
 per siccum copiae traductae.

erat in his locis oppidum nomine 
 Iericho, muris ualidissimis munitum neque expugnationi neque


 


 


 
 obsidioni facile. sed Iesus Deo fretus, non armis aut uiribus urbem 
 aggressus, ferri aream Dei circa muros iubet sacerdotesque praeire 
 aream et tuba canere. sed cum arca septies circumacta esset, 
 muri ac turres conciderunt, direptum oppidum atque incensum. 
 tam Iesus Deum traditur...

inde aduersus Geth ductus exercitus, 
 locatisque a tergo urbis insidiis, Iesus metum simulans, terga 
 hosti dedit. quo uiso qui in oppido erant patentibus portis cedentibus 
 instare. ita hi, qui in insidiis fuerant, uacuam urbem cepere, 
 caesique omnes absque ullius effugio: rex captus summoque supplicio 
 affectus.

Quod ubi uicinarum gentium regibus compertum est, in 
 bellum conspirant Hebraeos armis depellere. uerum Gabaonitae, 
 gens ualida ex urbe opulenta, ultro se Hebraeis dediderunt, iussa 
 facturos pollicentes, receptique in fidem: ut ligna et aquam conueherent 
 imperatum.

sed regibus proximarum urbium deditio eorum 
 iras conciuerat. itaque admotis copiis oppidum eorum Gabaoth 
 nomine obsidione circumsistunt. igitur oppidani, artis rebus 
 suis, nuntios ad Iesum mittunt, obsessis uti succurreret.

ita ille 
 maturato itinere inopinantibus superuenit caesaque ad internecionem 
 multa hostium milia. cum dies caedentes deficeret noxque uictis 
 futura praesidio uideretur, merito fidei dux Hebraeus noctem auertit, 
 dies perseuerauit: ita nullum hostibus effugium fuit. quinque 
 reges capti interfecti sunt. eodem impetu uicinae quoque urbes 
 imperio adiectae regesque earum perempti.

uerum quia omnia haec \' 
 in ordinem persequi non fuit consilium, dum breuitati studemus,


 


 


 
 id modo annotandum curauimus, xx et nouem regna imperio 
 Hebraeorum subiecta: quorum terra per undecim tribus uiritim 
 distributa est. Leuitis enim in sacerdotium assumptis nulla portio 
 data, quo liberius seruirent Deo.

equidem hoc exemplum non tacitus 
 praeterierim, legendumque ministris ecclesiarum libenter 
 ingesserim. etenim praecepti huius non solum immemores, sed 
 etiam ignari mihi uidentur: tanta hoc tempore animos eorum habendi 
 cupido ueluti tabes incessit. inhiant possessionibus, praedia 
 excolunt, auro incubant, emunt uenduntque, quaestui per omnia 
student.

at si qui melioris propositi uidentur, neque possidentes 
 neque negotiantes, quod est multo turpius, sedentes munera expectant, 
 atque omne uitae decus mercede corruptum habent, dum 
 quasi uenalem praeferunt sanctitatem.

sed longius quam uolui 
 egressus sum, dum me temporum nostrorum piget taedetque: ad 
 inceptum redeo. igitur, ut supra dixi, diuiso per tribus captiuo 
 solo, pace summa Hebraei perfruebantur, finitimis bello territis 
 tot uictoriis nobiles annis temptare.

eodem tractu Iesus mortuus 
 est, anno aetatis decimo et centesimo. de imperii autem eius tempore 
 parum definio: frequens tamen opinio est, xx et vii annis 
 eum Hebraeis praefuisse. quod si ita est, a mundi exordio in excessum 
 eius anni sunt III D CCC LXXX et IIII.

Iesu mortuo populus sine duce agebat. sed cum aduersus Chananaeos 
 bellandum esset, dux belli ludas assumptus est. huius 
 ductu res prospere gestae: domi militiaeque summum otium: 
 populus subactis aut per deditionem acceptis gentibus imperitabat.

inde, ut semper fieri secundis rebus solet, morum disciplinaeque 
 immemor matrimonia ex uictis assumere paulatimque externos 
 mores trahere ac mox profano ritu idolis sacrificare occepit: adeo


 


 


 
 cuncta cum externis societas perniciosa est. quae Deus longo ante 
 prospiciens salubri Hebraeos responso instruxerat, deuictas gentes 
 ut internecioni darent. sed plebs cupida dominandi imperare victis 
 cum pernicie malebat.

igitur cum relicto Deo idola colerent, 
 destituti diuino auxilio, a rege Mesopotamiae euieti et subacti 
 VIII annis captiuitatem pependerunt, donec Gothoniel duce in libertatem 
 restituti per quinquaginta annos rerum potiti sunt.

rursumque 
 corrupti longae pacis malo idolis litauerunt. moxque aderat 
 poena peccantibus: ab Eglom rege Moabitarum deuicti duodeuiginti 
 annis seruierunt, donec instinctu Dei Aod regem hostium 
 dolo interemit contractoque tumultuario exercitu libertatem armis 
 uindicauit. idem per LXXX annos in pace Hebraeis praefuit. huic 
 Semigar successit: isque aduersus Allophylos congressus secundum 
 euentu proelium fecit.

rursumque Hebraeos sectantes idola 
rex Chananaeorum Iabin nomine subiugauit grauissimamque in 
 eos per xx annos dominationem exercuit, donec pristinum Debbora 
 mulier statum reddidit. adeo nihil spei in eorum ducibus 
 erat, ut muliebri auxilio defenderentur. quamquam haecintypum 
 ecclesiae [forma] praemissa sit, cuius auxilio captiuitas depulsa 
 est. sub hac duce uel iudice XL annis Hebraei fuerunt.

rursumque 
ob peccata Madianitis traditi duro imperio habebantur, afflictique 
 malo seruitutis diuinum auxilium implorauerunt. ita semper in 
 secundis rebus immemores caelestium beneficiorum idolis supplicabant, 
 in aduersis Deo.

unde cum reputare in animo soleo, populum 
 tot beneficiis Dei obligatum, tot cladibus cum peccaret 
 coercitum, expertumque et misericordiam et seueritatem Dei nequaquam 
 emendatum, et cum semper ueniam erroris acciperet, 
 semper peccasse post ueniam, nihil mirum uideri potest Christum


 


 


 
 ab his non receptum, cum iam inde ab initio totiens in Domino 
 rebelles deprehendantur: magisque mirum est, illis semper peccantibus 
 numquam Dei, si quando eum implorauerunt, defuisse 
 clementiam.

Igitur cum eis, ut supra retulimus, Madianitae dominarentur, 
 conuersi ad Dominum, misericordiam solitam flagitantes, 
 impetrauerunt.

erat in Hebraeis Gedeon quidam nomine, uir iustus 
 et carus Deo acceptusque. huic angelus de campo messis domum 
 reuertenti astitit et \'Dominus\' inquit \'tecum, potens in uirtute\'.

at ille uoce humili non esse in se Deum ingemescebat, siquidem 
 quod populum captiuitas premeret, uirtutumque Domini, qui eos 
 de terra Aegypti eduxerat, flens recordabatur.

tum angelus (uade\' 
 inquit \'in hoc spiritu, quo locutus es, et populum de captiuitate 
 eripe.\' ille uero abnuere se infractis suorum uiribus, cum 
 ipse minimus esset, tantum onus suscipere. perstare angelus, ne 
 dubitaret posse fieri, quae Deus loquebatur.

perfecto sacrificio 
 dirutaque ara, quam Baalis idolo Madianitae sacrauerant, ad suos 
 profectus castra castris hostium contulit. sed Madianitis etiam 
 gens Amalech se coniunxerat: Gedeon uero non amplius quam ad 
 triginta et II milia exercitum parauerat.

sed priusquam confligeret, 
 Deus ad eum locutus est, nimiam esse hanc multitudinem, 
 quam in proelium uellet educere: Hebraeos pro solita perfidia 
 euentum pugnae non Deo, sed uirtuti suae daturos: itaque daret 
 uolentibus discedendi potestatem. quod ubi populo diuulgatum, 
 xx et II a castris recesserunt. sed ex decem milibus, quae resederant, 
 admonitus a Deo non amplius quam trecentos tenuit:

reliquos 
 ab armis dimisit. ita media uigilia castra hostium ingressus, 
 iussis omnibus tuba canere, magnum terrorem iniecit: neque cuiquam 
 resistendi animus fuit: turpi fuga quo quisque potuit dilapsi.


 


 


 
 sed occurrentibus omni ex parte Hebraeis passim fugientes cadunt. 
 reges Gedeon persecutus ultra Iordanem, comprehensos neci dedit. 
 ea pugna c et xx ex hostibus caesa, xv capta traduntur.

tum 
 consensu omnium Gedeoni, ut princeps populi esset, delatum. 
 quod ille aspernatus communi iure cum ciuibus uiuere quam 
 praeesse suis maluit. depulsa igitur captiuitate, quae septem 
 annos populum continuerat, pax per XL annos fuit.

Sed defuncto Gedeon filius eius Abimelech, ex concubina 
 ortus, fratribus interemptis, pessimis quibusque consentientibus 
 et maxime Sicimorum principibus operam nauantibus, regnum 
 occupauit.

isque discordiis ciuilibus exercitus, cum suos bello 
 premeret\', turrim quandam, in quam se amisso oppido fugientes 
 receperant, expugnare aggressus, dum incautius subit, saxo a 
 muliere ictus periit, cum triennio imperium tenuisset.

huic successit 
 Thola, qui duobus et xx annis regno potitus est. post hunc 
 Iair fuit, qui cum aeque uiginti et duos annos principatum obtinuisset, 
 populus relicto Deo idolis se mancipauit. \'obque id Israelitae 
 subacti sunt ab Allophylis et Ammonitis duoque de xx 
 annis sub eorum imperio fuerunt.

quo tempore eis Deum inuocantibus 
 diuinum responsum redditum est, simulacra potius inuocarent, 
 se non ultra misericordiam ingratis praestiturum. at illi 
 flentes culpam fateri et ueniam precari, abiectisque idolis Deum 
 implorantes negatam; licet misericordiam impetrauerunt.

igitur 
 Iepta duce ad libertatem armis uindicandam frequentes conueniunt, 
 missis prius ad Ammon regem legatis, finibus suis contentus 
 bello abstineret. at ille proelium non abnuens aciem instruxit. 
 tum Iepta prius quam signum pugnae daretur, uouisse 
 dicitur, si prospere pugnasset, eum, qui sibi primus reuertenti 
 obuius fuisset, hostiam Deo dandum.

ita uictis hostibus, cum 


 


 


 
 domum rediret, filia ei obuiam fit, quae patrem exceptura uictorem 
 cum tympanis et choris laeta processerat. tum Iepta consternatus, 
 dolore conscissis uestibus, indicat filiae uoti necessitatem. 
 at illa non feminea constantia, mori non recusans, duos 
 tantum tamen menses uitae spatium petit, ut aequales suas prius 
 uideret. quibus actis ultro ad patrem rediit uotumque Deo reddidit. 
 Iepta principatum sex annis tenuit.

huic Esebon successit, 
 et tranquillis rebus exacto imperio anno septimo decessit. postque 
 eum Ailon Zabulonites annis x itemque Abdon annis VIII rerum 
 potiti, pacis tempore nihil quod historia loqueretur ediderunt.

Rursum Israelitae ad idola conuersi, diuino destituti praesidio, 
 subiecti Allophylis per XL captiuitatis annos poenas perfidiae 
 pependerunt. ea tempestate Samson natus traditur.

huius 
 mater diu sterilis angelum uidit, dictumque ei est, uino et sicera 
 atque inmundis abstineret: fore uti puerum ederet libertatis uindicem 
 et hostium ultorem. ita mulier enixa puerum Samson 
 nomen ei indidit.

is intonso capite mirae uirtutis fuisse traditur, 
 adeo ut leonem in uia obuium manu discerperet. uxorem ex Allophylis 
 habuit: quae cum absente uiro in alterius matrimonium 
 conuenisset, dolore ereptae coniugis perniciem genti molitus est: 
 fretus Deo et uiribus palam uictores clade afficiebat. ccc siquidem 
 uulpibus captis, ardentes lampades earum illigauit caudis atque 
 eas agris hostium inmisit. ac tum forte maturis messibus facile 
 incendium fuit, uineaeque et oliuarum arbores exustae.

grandi 
 Allophylorum exitio abreptae uxoris iniuriam ultus uidebatur. quo 
 dolore Allophyli permoti mulierem tanti mali causam cum domo 
 et patre incendio consumpserunt. sed Samson parum se uindicatum 
 ratus, urguere omnibus incommodis profanam gentem non desinebat.

tum compulsi Iudaei uinctum eum Allophylis tradiderunt:


 


 


 
 sed traditus ruptis uinculis, arrepto osse asini, quod casus telum 
 dederat, mille ex hostibus prostrauit. ingrauescente autem aestu, 
 cum siti affectus esset, inuocato Deo ex osse, quod manu tenebat, 
 aqua fluxit.

Ea tempestate Samson Hebraeis praeerat, Allophylis unius 
 uirtute domitis. igitur insidiantes uitae eius nec palam eum temptare 
 audentes uxorem eius, quam ille postea acceperat, pecunia 
 corripiunt, uirtutem uiri uti proderet.

illa eum blandimento muliebri 
 aggressa diu eludentem et multa cunctantem perpulit ut 
 indicaret, m crinibus capitis uirtutem suam subsistere.

mox dormienti 
 insidiata crinem eius abstulit atque ita eum Allophylis 
 tradidit: nam saepe prius traditum comprehendere nequiuerant. 
 tum illi effossis oculis uinctum compedibus in carcerem coniecerunt.

sed spatio temporis accisus crinis crescere et cum eo uirtus 
 redire occeperat. iamque Samson conscius recepti roboris tempus 
 modo iustae ultionis opperiebatur. erat Allophylis moris, cum dies 
 festos agerent, Samson quasi in pompam publicam producere, capto 
 insultantes.

ita die quodam, cum publicum epulum in honorem idoli 
 dedissent, Samson exhiberi iubent. templum autem, in quo omnis 
 populus omnesque Allophylorum principes epulabantur, duabus 
 subnixum columnis mirae magnitudinis erat:

productus Samson 
 inter columnas statuitur. tum ille tempore arrepto, inuocato prius 
 Domino, columnas disiecit: turbaque omnis ruina domus obruta, 
 ipse cum hostibus non inultus occubuit, cum xx annis Hebraeis 
 praefuisset.

huic Simmichar successit, de quo nihil amplius scriptura 
 prodidit. nam neque finem imperii eius repperi et fuisse populum 
 sine duce inuenio. ideo, cum aduersus Beniamin tribum 
 ciuile bellum fuit, ludas temporarius dux belli assumptus est. sed 
 plerique, qui de temporibus scripserunt, annuum imperium eius 
 annotauerunt : plerique ita eum praeterierunt, ut post Samson


 


 


 
 Heli sacerdotem snbiunieriiit . nos eam rem ut parum compertam 
 in medio relinquemus.

Per haec tempora ciuile, ut diximus, bellum exarserat, causa 
 autem motus haec fuit.

Leuites quidam cum concubina iter faciens, 
 urguente nocte compulsus in oppido Gabaa, quod ab Beniamitis 
 incolebatar , successerat. cum eum senex quidam hospitio benigne 
 recepisset, iuuenes ei oppido hospitem circumsistunt, stupro eum 
 subdere parantes.

multum a sene increpiti aegreque exorati, uicario 
 demum concubinae eius corpore in ludibrium accepto, aduenae 
 pepercerunt, illusamque nocte tota postero die reddiderunt. Sed 
 illa — stupri iniuria an uerecundia, parum definio — uiso uiro 
 animam efflauit.

tum Leuita m testimonium diri racmons membra 
 eius in duodecim discissa partes per duodecim tribus misit, quo 
 promptius omnes facti inuidia commoueret.

quod ubi omnibus 
 compertum, undecim reliquae tribus aduersum Beniamin in bellum 
 conspirant. huic bello ludas, ut diximus, dux fuit. sed duobus 
 proeliis male pugnatum: tertio demum Beniamitae uicti caesique 
 ad internecionem: ita paucorum scelus publico exitio punitum. 
 haec quoque Iudicum uolumine continentur:

Regum libri sequuntur. 
 sed mihi annorum ordinem et seriem temporum persequenti 
 parum continuata uidetur historia.

nam cum post Samson iudicem 
 Semigar fuerit, pauloque post historia consignet populum sine 
 iudicibus egisse, Heli etiam sacerdos libris regnorum fuisse referatur, 
 sed quot anni inter Heli et Samson fuerint minime scriptura 
 prodiderit, uideo medii quiddam fuisse temporis, quod laboret 
 ambiguo.

ceterum a die mortis Iesu usque in id tempus, quo Samson 
 defunctus est, numerantur anni cccc et XVIIII, a mundi autem 
 exordio anni IIII ccc et m.

quamquam ab hac supputatione nostra


 


 


 
 ceteros discordare non nesciam: sed mihi conscius sum, me non 
 incuriose latentem annorum ordinem protulisse, donec m haec tempora 
 incidi, de quibus dubitare me fateor. nunc reliqua exequar.

Igitur, ut supra retuli, Hebraei sine iudice aut duce ullo I 
 proprio arbitrio agebant. Heli sacerdos erat: sub hoc Samuel 
 natus est. huic pater Elchana, mater Anna.

haec diu sterilis, cum 
 conceptum a Deo peteret, uouisse traditur, si puer nasceretur, sacrandum 
 Deo. ita annum puerum Heli sacerdoti tradidit. mox 
 cum adoleuisset, Deus ad eum locutus est.

Heli sacerdoti iram 
 denuntiat ob uitam filiorum, qui sacerdotium patris in quaestum 
 uerterant, munera a sacrificantibus exigentes: quamquam plerumque 
 eos pater increpasse referatur, sed lenior obiurgatio non satisfecerat 
 disciplinae.

igitur AUophylis in Iudaeam irruentibus obuiam 
 itum. sed uicti Hebraei parant aciem restituere: arcam Domini 
 secum in pugnam efferunt et cum ea filii sacerdotis prodeunt, 
 quia ipse annis grauior luminibus obductis satisfacere officio nequiuerat.

sed ubi arca in conspectum hostium deducta est, maiestate 
 quadam praesentis Dei territi fugam parabant. assumptaque rursum 
 constantia et non sine Deo mutatis animis, totis uiribus concurrunt. 
 uicti Hebraei: arca capitur, filii sacerdotis cadunt.

Heli, 
delato ad se mali nuntio, consternatus animam expirauit, cum per 
 annos xx sacerdotium administrasset.

Victores secundo proelio Allophyli arcam Dei, quae in potestatem 
 uenerat eorum, oppido Azoto in templum Dagon intulerunt. 
 sed simulacrum daemoni dicatum, ubi arca illata est, corruit:

cumque idolum loco restituissent, nocte insecuta discerptum est. 
 inde mures per omnem regionem exorti noxiis morsibus multa 
 hominum milia leto dabant.

quo malo compulsi Azotii ad declinandam 
 calamitatem arcam Dei ad Gethaeos transtulerunt. qui


 


 


 


 
 cum simili clade afficerentur, in oppidum Ascalonensium arcam 
 transuexerunt. his uero, aduocatis gentis eius primoribus, consilium 
 fuit, arcam Domini Hebraeis reddere. ita ex sententia principum 
 augurumque et sacerdotum imposita uehiculo multis cum 
 muneribus remittitur.

illud mirabile, quod, cum oneri boues feminas 
 subiecissent uitulosque earum domi retinuissent, iter nullo 
 duce in Iudaeam pecudes direxerunt, non reuocante affectu foetus 
 relicti. cuius rei miraculo reguli Allophylorum usque in fines 
 Hebraeorum aream secuti religiosum officium praestiterunt.

Iudaei 
 autem, ubi referri aream uiderunt, certatim ex oppido Betsamis 
 cum gaudio obuiam ruere, festinare, exultare, grates Deo referre. 
 mox Leuitae, quorum hoc negotium erat, sacrificium Deo celebrant, 
 bouesque eas, quae arcam adduxerant, immolant.

sed in 
 oppido, quod supra diximus, teneri arca non potuit. itaque passim 
 Dei nutu per totam urbem saeuitum, arca in Cariathiarim oppidum 
 translata est ibique per uiginti annos fuit.

Ea tempestate Samuel sacerdos Hebraeis praeerat: quietis a 
 bello rebus populus in otio degebat. pax deinde Allophylorum irruptione 
 turbata, trepidantibus cunctis ob conscientiam peccati.

Samuel caesa prius hostia Deo fretus suos in proelium eduxit, 
 primoque impetu fusis hostibus uictoria penes Hebraeos stetit.

sed 
 hostili metu remoto secundis tranquillisque rebus, corruptis consiliis, 
 more uulgi, cui praesentia fastidio, insueta desiderio sunt, 
 regium nomen, cunctis fere liberis gentibus perinuisum, populus 
 desiderabat: plane insigni exemplo amentiaepraeoptabat libertatem 
 seruitio mutare.

igitur frequentesSamuelem circumsistunt, ut, quia 
 iam ipse senuisset, regem eis constitueret.

at ille placide salubri 
 oratione ab insana uoluntate detorquere plebem: dominationem regiam 
 et superba imperia exponere, libertatem extollere, seruitutem 
 detestari, postremo diuinam eis iram denuntiare, siquidem homines 
 mente corrupti, Deum regem habentes, regem sibi ex hominibus


 


 


 
 flagitarent.

his atque aliis istiusmodi frustra dictis, cum populus 
 in sententia perseueraret, Deum consulit. qui permotus uecordia 
 insana6 gentis nihil aduersum se petentibus negandum respondit.

Ita Saul, sacerdotali prius a Samuele unguento perfusus, rex 
 constitutus est. hic ex tribu BAnisnnin , Cis patre onUs , modestus 
 animi, forma excellenti, ut merito dignitas corporis dignitati regiae 
 conueniret.

sed principio regni huius aliquanta ab eo pars populi 
 desciuerat, parere imperio abnuens, seque Ammonitis coniunxerat. 
 sed hos Saul inpigre ultus est: uicti hostes, uenia Hebraeis data 
 tum Saul iterato a Samuele unctus traditur.

inde Allophyiorum 
 irruptione atrox bellum exortum: locum exercitui ad conueniendum 
 Saul in Galgalis constituerat.

et cum per septem dies Samuelem 
 opperitur, ut sacrificium Deo fieret, tardante illo cum populus 
 dilaberetur, illicita praesumptione rex ad uicem sacerdotis holocaustum 
 obtulit: multumque a Samuele increpitus sera peccatum 
 paenitentia fatebatur.

igitur ex peccato regis metus omnem exercitum 
 peruaserat. castra hostium haud longe sita praesens periculum 
 ostendebant, neque cuiquam exeundi in proelium animus: 
 plures lamas petiuerant. nam praeter imbecillitatem animorum, 
 qui alienum a se Deum delicto regis arbitrabantur, in maxima 
 ferramentorum inopia exercitus erat, adeo ut praeter Saul et Ionathan 
 filium eius nemo gladium aut lanceam habuisse tradatur. 
 nam Allophyli, superiore bello uictores, cotis usum Hebraeis ademerant, 
 neque cuiquam conficiendi teli bellici aut rustici ferramenti 
 potestas fuerat.

igitur Ionatha audaci consilio, solo armigero 
 suo comite, castra hostium ingressus uiginti fere ex hostibus 
 interemptis, uniuersum exercitum terrore perculerat.

tmn uero\' 




 


 


 


 
 nutu Dei in fugam uersi non imperia exequi, non ordines obseruare, 
 omne praesidium in pedibus habere. quod ubi Saul animaduertit, 
 suis propere eductis fugientes persecutus uictoria potitus 
 est.

eo die rex edixisse traditur, ne quis nisi confectis hostibus 
 cibum caperet. sed Ionatha interdicti nescius fauo reperto, tincto 
 spiculo, mei degustauerat. id ubi regi ex Dei ira compertum est, 
 morte affici filium iussit. sed populi auxilio ab exitio uindicatus 
 est.

ea tempestate Samuel a Deo monitus regem adiit, uerbis Dei 
 nuntians, uti genti Amalech, quae olim Hebraeos ex Aegypto uenientes 
 transitu prohibuerat, bellum inferret, addito interdicto, ne 
 quid ex spoliis deuictorum concupisceret.

ita in fines hostium 
 ductus exercitus, rex captus, gens subacta. Saul uictus praedae 
 magnitudine, praecepti diuini immemor, capta seruari et ferri 
 iubet.

quo facto offensus Deus Samuelem alloquitur: paenitere se, 
 
 quod Saul regem constituerit. dictum sacerdos regi refert.

mox a 
 Deo monitus Dauid regali unguento perlinit, paruum etiamnum 
 puerum sub patre agentem, pastorem ouium, assuetum saepius 
 cithara canere: ob quod postea a Saule assumptus inter ministros 
 regios habebatur.

qua tempestate Allophylis atque Hebraeis bello 
 flagrantibus, cum ex aduerso acies constitissent, Goliath quidam 
 ex Allophylis, uir mirae magnitudinis et roboris, suorum ordines 
 praetergressus, ferocibus uerbis probra in hostes iaciens singularem 
 pugnam ciebat.

tum rex magna praemia et filiae nuptias despondit, 
 si quis prouocantis spolia retulisset: sed nemo ex tanto 
 agmine aggredi audebat.

igitur Dauid etiamnum puer pugnae se 
 obtulit reiectisque armis, quibus infirma aetas grauabatur, uirga 
 tantum et quinque lapidibus sumptis in proelium processit. primoque 
 ictu, misso funda lapide, Allophylum perculit, caput uicti et. 
 spolia abstulit, gladium postea in templum posuit: Allophyli


 


 


 
 autem omnes in fugam uersi uictoriam concessere.

sed e proelio 
 reuersis multuscircaDauid fauor inuidiam regis accenderat. timens 
 autem tam carum omnibus cum inuidia et pernicie necare, sub 
 specie honoris obiectare eum periculis statuit.

ac primum tribus 
 eum fecerat, ut rem bellicam curaret: inde, cum ei filiam 
 spopondisset, fidem fregit eamque alteri tradidit. mox filia regis 
 natu minor, Melchol nomine, amore Dauid flagrare occeperat. 
 igitur nuptiarum eius istiusmodi conditionem proponit: si centum 
 praeputia Dauid ex hostibus retulisset, regiam uirginem matrimonio 
 illius cessuram: sperabat enim iuuenem periculosa audentem 
 facile periturum.

sed longe aliter ac ratus erat euenit: nam, 
 ut proposuerat, impigre Dauid centum praeputia ex Allophylis 
 retulit: atque ita regis filiam in matrimonio accepit.

Crescebat in dies in eum regis odium stimulante inuidia, 
 quia bonos semper mali insectantur. igitur ministris et Ionathae 
 filio imperauit, uitae eius ut insidias pararent.

sed Ionathae carus 
 acceptusque iam inde a principio Dauid fuerat: itaque rex increpitus 
 a filio cruentum imperium repressit.

sed non diu mali boni 
 sunt. nam cum spiritu erroris Saul aflligeretur , eique Dauid assisteret , 
 cithara laborantem deliniens, lancea eum ferire conatus est, 
 nisi ille letalem ictum propere declinasset.

exinde iam non occulte, 
 sed palam ei necem parabat: nec ultra se Dauid regi credidit. ac 
 primum fugiens ad Samuelem se contulit, inde ad Abimelech, 
 postremo ad regem Moab confugit. mox per Gad prophetam monitus 
 in terram Iudae regressus, uitae periculum adiit.

ea tempestate 
 Saul Abimelech sacerdotem interemit, cur Dauid recepisset: 
 et cum ex ministris regiis nemo in sacerdotem manus inferre 
 auderet, Doec Syrus cruentum ministerium executus est.

post id 
 Dauid desertum petiit. illuc quoque eum Saul persecutus est, sed 
 inani opera eius exitium moliebatur, quem Deus protegebat. erat


 


 


 
 in deserto spelunca, uasto recessu patens. in huius interiora Dauid 
 se coniecerat.

Saul nesciens in primo speluncae aditu reficiendi 
 corporis gratia successerat, ibique somno captus requiescebat. 
 quod ubi Dauid animaduertit, hortantibus cunctis ut oportunitate 
 uteretur, abstinuit regis exitio, diploidem tamen eius abstulit.

mox egressus tuto eminus loco a tergo allocutus est, sua in illum 
 commemorans beneficia, ut saepe pro regno eius caput periculis 
 obiectasset, ut postremo praesenti tempore a Deo sibi traditum 
 interimere noluisset. ad haec Saul culpam fateri, ueniam precari, 
 lacrimas fundere, pietatem Dauid extollere, malitiam suam incusare, 
 regem eum et filium appellans.

tantum ex feroci illo animo 
 mutatum: crederes nihil ultra aduersum generum ausurum. sed 
 Dauid, qui pensius ingenium mali spectatum haberet et cognitum, 
 nihil regi credendum ratus intra eremum se continebat.

Saul uecors 
 animi, quia comprehendendi generum potestas non erat, 
 filiam suam Melchol Dauid, ut supra retulimus, nuptam Faltim 
 cuidam in matrimonium dedit. Dauid ad Allophylos confugit. - ;

Ea tempestate Samuel diem functus est. Saul Allophylis bellum 
 inferentibus Deum consulit nullumque ei responsum redditum. 
 tum per mulierem, cuius uiscera spiritus erroris impleuerat, 
 Samuelem euocatum consulit. dictum ei ab eo est, postero 
 illum die cum filiis uictum ab Allophylis in proelio casurum.

igitur Allophyli castris in hostili solo positis postero die aciem 
 instruunt, Dauid tamen ex castris remisso, quia parum crediderunt 
 sibi illum aduersum suos fidum fore. sed conserto proelio Hebraei 
 fusi, filii regis cadunt: Saul equo delapsus, ne uiuus in 
 potestatem hostium ueniret, gladio suo incubuit.

de aetate imperii 
 eius parum certa comperimus, nisi quod in actibus Apostolorum 
 XL annos regnasse dictus est. quamquam ego arbitrer, tum


 


 


 
 a Paulo, cuius illa praedicatio refertur, etiam Samuelis annos 
 sub regis istius aetate numeratos.

plerique tamen, qui de temporibus 
 scripserunt, xxx eum annos regnasse annotauerunt, cui 
 opinioni nequaquam accedimus, nam ea tempestate, qua Dei arca 
 in Cariathiarim oppidum translata est, necdum regnare Saul coeperat: 
 refertur autem per Dauid regem ex illo oppido arcam sublatam, 
 cum per xx annos ibi constitisset. ergo, cum intra id 
 tempus Saul regnauerit atque decesserit, paruo admodum spatio 
 tenuit imperium.

eadem nobis de temporibus Samuelis caligo, qui 
 subHeli sacerdote natus, admodum senex sacerdotio functus referatur. 
 a nonnullis tamen, qui de temporibus scripsere, quia fere 
 nihil de eius annis sacra historia signauit ... a plerisque autem 
 LXX annis praefuisse populo refertur: sed unde haec auctoritas 
 fuerit assumpta non repperi.

nos in tanta erroris copia Chronicorum 
 annotationem secuti, quia eam ex Apostolorum actibus, 
 sicut superius memorauimus, profectam arbitremur, Samuelem 
 et Saulem XL annos principatum egisse referimus.

. Saul perempto Dauid in terra Allophylorum, perlato ad se 
 mortis eius nuntio, miro pietatis exemplo fleuisse traditur. tum 
 Chebron Iudaeae oppidum petiit: ibi rursum regali unguento 
 illitus rex appellatus est.

sed Abenner, qui magister militiae 
 Saul regis fuerat, spreto Dauid, Isbaal regis Saul filium regem 
 constituit. crebris deinde proeliis inter duces regum concursum: 
 pulsus Abenner saepius, fratrem tamen Ioab, qui ex parte Dauid 
 exercitui praeerat, fugiens peremit. quo dolore postea Ioab, cum\' 
 se Abenner Dauid regi dedidisset, iugulari eum praecepit, non 
 sine dolore regis, cuius fidem cruentauerat.

per idem tempus 


 


 


 
 omnes fere natu maiores Hebraeorum publico consensu regnum ei 
 totius gentis detulerunt: nam per septem annos in Chebron tantum 
 regnauerat. ita tertio rex unguitur, annorum circiter xxx. 
 Allophylos in regnum irruentes secundis proeliis reppulit.

ea tempestate 
 arcam Dei, quae in Cariathiarim oppido, ut supra retulimus, 
 erat, in Sion transtulit. cumque aedificare Deo templum in 
 animo haberet, diuinum ei responsum redditum, semini illius id 
 reseruari.

bello deinde Allophylos domuit, Moabitas subiugauit, 
 Syriam subegit stipendiumque ei imposuit. auri atque aeris ex 
 praeda inmensum modum retulit.

bellum deinde aduersum Ammonitas 
 ex iniuria Annon regis eorum exortum. Syris denuo rebellantibus , 
 qui cum Ammonitis in bellum coniurauerant, Dauid 
 summam rerum Ioab principi militiae permiserat, ipse a bello 
 remotus intra Hierusalem commorabatur.

Qua tempestate Bersaben quandam, mirae «feminam pulchritudinis, 
 stupro compertam habuit. haec Yri cuiusdam uxor, 
 qui tum in castris erat, fuisse traditur. hunc Dauid iniquo 
 pugnae loco obiectum hostibus interficiendum curauit. ita mulierem 
 matrimonio uacuam, sed iam ex stupro grauidam, numero 
 uxorum aggregauit.

tum per Nathan prophetam grauiter increpitus, 
 licet agnito errore, castigationem Dei non effugit. namque 
 filium ex furtiuo illo concubitu editum paucos post dies amisit, 
 multaque m domum familiamque eius execranda acciderunt.

ad 
 extremum Abessalon filius eius arma impia aduersus patrem sustulit, 
 regno eum depellere cupiens. aduersus hunc Ioab acie conflixit, 
 admonitus a rege ut uicto parceret: sed ille spreto imperio


 


 


 
 parricidales conatus ferro ultus est. flebilis ea uictoria fuisse regi 
 traditur: tanta in eo pietas erat, ut etiam parricidae filio ignosci 
 noluerit.

uix hoc bellum extinctum uidebatur, aliud rursum exortum, 
 Sabaea quodam duce, qui pessimum quemque ad arma inci- . 
 tauerat . sed propere motus omnis morte ducis repressus.

crebras 
 deinde aduersus Allophylos Dauid proelia secundo euentu habuit: 
 - cunctisque bello domitis et tam exteris quam domesticis motibus 
 compressis florentissimum regnum in pace habebat.

tum eum 
 subita cupido incessit ad metiendas imperii uires populum censere: 
 ita a Ioab militiae magistro decies centena et trecenta ciuium 
 milia dinumerata. huius eum facti mox piguit paenituitque, 
 ueniam a Deo petens, cur in id animos extulisset, ut regni sui 
 potentiam ex suorum potius multitudine quam ex fauore diuino 
 aestimaret.

itaque missus ad eum angelus trinam ei poenam 
 denuntiat datque arbitrium unam eligendi. sed proposita triennii 
 fame, trium mensium fuga, morte tridui, fugam et famem detestatus 
 mortem elegit, momentoque temporis LXX milia uirorum 
 interiere.

tum Dauid uidens angelum, cuius dextera populus prosternebatur , 
 ueniam precari seque !unum pro omnibus poenae 
 obicere: se dignum exitio, quia ipse peccasset. ita auersum plebis 
 supplicium: Dauid in loco, in quo angelum uiderat, aram 
 Deo statuit. mox annis et morbo infractior Salomonem filium.

, 
 ex ,вersabee Yri uxore susceptum, successorem regni constituit. 
 is regali unguentofper Sadoc sacerdotem unctus, patre adhuc incolumi, 
 rex appellatus. Dauid, cum regnasset annos XL, defunctus 
 est.

Salomon initio regni urbem muro circumdedit. huic per soporem 
 astare Deus uisus est, petendi quae uellet tribuens


 


 

 

 optionem.

sed ille non aliud sibi quam sapientiam dari poposcit, reliqua 
 omnia parui aestimans. ita somno excitatus, cum ante sacrarium 
 Dei constitisset, indultae sibi a Deo sapientiae documentum 
 dedit.

namque duae mulieres una m domo diuersantes, cum eodem 
 tempore pueros edidissent atque ex his alter post diem tertium 
 nocte obisset, mater defuncti somno alterius insidiata mortuum 
 suum supposuit, uiuentem abstulit. inde inter eas de puero altercatio, 
 postremo res ad regem delata: difficilis iudicii absolutio 
 inter negantis, ubi testis deerat.

tum Salomon diuinae sapientiae 
 munere perimi puerum corpusque eius diuidi inter ambigentes 
 iubet. cumque una earum iudicio adquieuisset, alia uero cedere 
 potius puero quam discerpi eum mallet, Salomon ex affectu feminae 
 hanc uere matrem esse coniectans, puerum illi adiudicauit, 
 non sine circumstantium admiratione, siquidem latentem ueritatem 
 prudentia protulisset.

ita in admirationem ingenii prudentiaeque 
 eius reges uicinarum gentium amicitiam ab eo foedusque 
 petiere, parati imperata facere.

Quis opibus confisus templum Deo inmensi operis facere 
 aggressus, paratis per triennium impendiis, quarto fere imperii 
 anno primum fundamentum iecit, a profectione Hebraeorum ex 
 Aegypto anno fere octauo et octogesimo et quingentesimo, licet 
 libro Regnorum tertio CCCCXL fuisse referantur, quod nequaquam 
 conuenit, siquidem per seriem superius comprehensam facilius 
 fuerit, ut minus fortassis annorum quam amplius annotarim.

sed 
 non dubito librariorum potius neglegentia, praesertim tot iam 
 saeculis intercedentibus, ueritatem fuisse corruptam, quam ut 
 propheta errauerit. sicut in hoc ipso nostro opusculo futurum 
 credimus, ut describentium incuria, quae non incuriose a nobis 
 sunt digesta, uitientur. igitur Salomon coeptum templi opus uigesimo 
 anno explicuit.

celebrato deinde ibidem sacrificio dictaque 
 oratione, qua populum templumque benedixit, Deus ad eum locutus 
 est, denuntians fore, si quando peccassent ac Deum reliquissent,


 


 


 
 templum illud solo aequandum. quod iam pridem impletum uidemus, 
 et mox conexum rerum ordinem exponemus.

interea Salomon 
 florens opibus, omnium qui umquam fuerant regum ditissimus, 
 quique semper ordo rerum est, ab opibus in luxum et uitia delap - . 
 sus, cum aduersum interdictum Dei ex alienigenis coniugia sumpsisset 
 et iam septingentas uxores et trecentas concubinas haberet, 
 idola eis ritu gentium suarum, quibus litarent, constituit.

quis 
 rebus auersus Deus grauiter increpito poenam denuntiauit, fore ut 
 regnum ex parte maiore ademptum filio seruo illius traderetur. 
 idque ita accidit.

Nam defuncto Salomone anno imperii quadragesimo, cum 
 Roboam filius anno aetatis sexto et decimo regnum patrium tenere 
 coepisset, pars populi ab eo offensa discedit. etenim cum laxari. 
 sibi stipendium poposcisset, quod Salomon grauissimum imposuerat, 
 repudiatis precibus supplicum fauorem uniuersae plebis auerterat. 
 itaque consensu omnium imperium ad Jeroboam defertur.

is medio genere ortus aliquandiu Salomoni seruitutem pependerat. 
 sed cum ei responso Achiae prophetae regnum Hebraeorum annuntiatum 
 comperisset, necare eum clam destinauerat.

quo ille metu 
 in Aegyptum confugit, ibique uxore accepta ex stirpe regia, 
 cognita demum Salomonis morte in solum patrium regressus uoluntate 
 populi, ut supra retulimus, sumpsit imperium.

penes Roboam \' 
 tamen duae tribus, Iudae et Beniamin, resederant: ex his ad 
 trecenta milia parauit exercitum. cumque acies promouerentur, 
 uerbis Dei populus admonetur, proelio abstineret: ex suo nutu 
 Jeroboam regnum accepisse.

ita spreto regis imperio exercitus 
 dilapsus: Jeroboam imperium inualuerat. sed cum Hierosolymam 
 Roboam optineret, ubi templo a Salomone facto populus sacrificare 
 Deo consueuerat, ueritus Jeroboam, ne ab eo plebem religio


 


 

 

 auerteret, statuit animos eius superstitione occupare.

itaque uaccam 
 auream in Bethel, alteram apud Dan constituit, quibus populus 
 litaret, sacerdotesque omissa Leui tribu ex plebe instituit. inuisum 
 Deo flagitium postulatio consecuta. crebra deinde inter reges proelia: 
 dubio euentu regnum optinebant. Roboam septimo et decimo imperii 
 anno exacto uita functus est.

In huius locum Abiud filius eius regnum Hierosolymae sex 
 annos tenuit, quamuis in Chronicis triennio regnasse referatur.

huic Asab filius successit, a Dauid quintus fere, quippe abnepos 
 eius. fuit religiosus Dei cultor: namque deletis aris lucisque idolorum 
 uestigia paternae perfidiae sustulit. foedus cum rege Syriae 
 firmauit: eius auxilio Jeroboae regnum, quod tum a filio tenebatur, 
 multa clade affecit, ac saepe uictis hostibus praedam ex uictoria 
 retulit. post unum et quadragesimum annum aeger pedibus decessit. 
 huic triplex peccatum ascribitur:

unum quod societate regis Syriae 
 nimie confisus sit, alterum quod prophetam Dei hoc ipsum increpantem 
 in uincula coniecerit, tertium quia in pedum dolore remedium 
 non a Deo, sed a medicis sperauerit.

sed initio regni huius 
 Jeroboam rex decem tribuum defunctus est, regnum Nabath filio 
 reliquit. is malis operibus et tam suis quam paternis meritis inuisus 
 Deo non ultra biennium regno potitus est, priuataque imperio 
 indigna progenies.

Baasam Achiae filium successorem habuit, aeque 
 a Deo alienissimum. isque sexto et uigesimo imperii anno defunctus 
 est: regnum ad Elam filium deuolutum nec ultra biennium retentum. 
 namque eum Zambri, princeps equitum, epulantem interfecit 
 regnumque occupauit, uir perinde in Deum atque homines impius. 
 ab hoc pars populi secessit: Thamni cuidam regium nomen delatum.

sed Zambri ante hunc septem annos, et cum eodem duodecim regnauit.

at in parte tribus Iudae Asab mortuo Iosaphat filius eius 
 regnare coepit, uir religiosisnirtutibusmerito clarus. is cum Zambri 
 pacem habuit. defunctus est autem, cum regnasset annos v et xx.

Huius imperii tempore Achab, Ambri filius, rex decem tribuum 
 fuit, qutra omnes in Deum impius. namque Iezabel filia 
 Basae regis ex Sidone in matrimonio accepta Bahali idolo aram 
 lucosque constituit, prophetas Dei interemit.

quo tempore Elias 
 propheta caelum oratione conclusit, ne pluuiam terrae daret, idque 
 regi denuntiauit, ut se impius causam mali esse cognosceret. igitur 
 suspensis caelo aquis, cum loca omnia adusta solis ardoribus non 
 uictum hominibus, non pabulum iumentis darent, ipse se intra 
 periculum famis propheta concluserat.

ea tempestate cum eremum 
 petisset, coruis cibum ministrantibus uixit: aquam torrens proximus, 
 donec aruit, dedit.

ne admonitus a Deo Saraptae oppidum 
 petiit, ad mulierem uiduam diuertit. cumque ab ea esuriens cibum 
 peteret, illa causari, non esse sibi nisi pugillum farris et pusillum 
 olei, quo absumpto una cum filiis mortem expectaret.

sed cum 
 Elias uerbis Dei polliceretur, nec hydriam farre nec uas oleo esse 
 minuendum, mulier poscenti fidem non cunctata prophetae credere, 
 promissorum fidem consecuta est, siquidem diurnis incrementis 
 tantum accresceret, quantum cotidie detrahebat. eodem tempore 
 eiusdem uiduae filium mortuum Elias in uitam reduxit.

tum iussu 


 


 


 
 Dei regem adiit exprobratoque ei sacrilegio poposcit ad se omnem 
 populum congregari. qui cum propere conuenisset, accitis idolorum 
 ac lucorum sacerdotibus cccc fere et L, inter eos inde altercatio: 
 Elia Deum praedicante illi superstitionee suas asserebant.

postremo 
 placuit fieri periculum, ut, si cuius caesam hostiam missus caelo 
 ignis absumeret, rata esset religio quae uirtutem edidisset. ita 
 sacerdotes occiso uitulo Bahal idolum inuocare coeperunt, frustraque 
 consumptis inuocationibus imbecillitatem dei sui taciti fatebantur. 
 tum Elias irridens eos (ne forte\' inquit (dormiat, clamate 
 uehementius, ut somno quo tenetur euigilet\'. enimuero miseri 
 trepidantes mussare, et tamen, quidnam Elias facturus esset, 
 expectare.

at ille caesum uitulum imposuit, cum prius sacrarium 
 aqua opplesset, inuocatoque Domino spectantibus cunctis ignis 
 caelo delapsus aquam cum hostia absumpsit. tum uero populus 
 solo stratus Deum fateri, idola execrari: postremo Eliae iussu 
 profani sacerdotes comprehensi deductique ad torrentem necati 
 sunt.

redeuntem inde regem propheta prosecutus est: sed cum ei 
 Iezabel regis uxor uitae periculum pararet, ad remotiora secessit. 
 ibi eum Deus allocutus est, vii milia uirorum adhuc esse pronuntians, 
 qui se idolis non dedissent. mirum id Eliae fuit, qui solum 
 se a sacrilegio immunem esse crediderat.

Ea tempestate Achab rex Samariae uineam Nabuthei, adhaerentem 
 sibi, concupiuit. quam cum ille ei uendere noluisset, dolis 
 Iezabel interfectus est. ita Achab uinea potitus est, cumtamen 
 Nabuthei mortem doluisse referatur.

mox per Eliam uerbis Dei 
 increpitus, agnito crimine cilicio indutus egisse paenitentiam 
 traditur: quo facto imminentem poenam auertit.

namque rexSyriae 


 


 


 
 magno cum exercitu, duobus et triginta regibus in societatem belli 
 ascitis, fines Samariae ingressus urbem cum rege obsidere coepit. 
 artis deinde obsessorum rebus dat belli conditiones, si aurum 
 argentumque et feminas tradidissent, fore uti uitae eorum parceret. 
 sed tam iniustis conditionibus extrema perpeti satius uisum.

et 
 cum iam omnium desperata esset salus, propheta a Deo missus 
 regem adit, hortatur ut in proelium exeat, cunctantem multis 
 confirmat. ita eruptione facta fusi hostes copiosaque praeda reperta.

sed post annum reparatis uiribus Syrus in Samariam regressus, 
 acceptam cladem ultum ire cupiens, rursum uictus est. eo proelio 
 cxx milia Syrorum interiere: regi uenia data, regnum ei et 
 pristinus status concessus.

tum Achab uerbis Dei a propheta increpitus, 
 cur abusus diuino munere hosti sibi tradito pepercisset. 
 igitur Syrus post triennium bellum Hebraeis intulit. aduersum 
 hunc Achab pseudoprophetarum impulsu in proelium descendit, 
 spreto Michea propheta et in uincula coniecto, cur ei exitiabilem 
 fore pugnam denuntiasset. ita eo proelio Achab interfectus, Ochoziae 
 filio imperium reliquit.

Is aeger corpore cum ex ministris, qui idolum pro salute 
 eius consulerent, misisset, Elias a Deo monitus obuiam se eis 
 optulit increpitosque renuntiare regi iubet, mortem eius consecuturam.

tum rex comprehendi eum ac deduci ad se iubet, sed missi 
 caelesti igne absumpti. rex, ut propheta praedixerat, obiit. successit 
 autem Ioram ei frater eius: isque duodecim annis imperium potitus 
 est. at in parte duarum tribuum Iosaphat rege defuncto Ioram 
 filius regnum tenuit annos duodeuiginti. is Achab filiam uxorem 
 habuit, socero quam patri propior.

post hunc Ochozias filius imperium 
 adeptus est. hoc regnante Elias translatus refertur. eodem 
 tempore Helisaeus, discipulus eius, multis signis potens extitit: 
 quae omnia notiora sunt quam ut stilo egeant.

ab eo uiduae filius 




 


 


 
 resuscitatus, vel Syrus lepra purgatus, uel famis tempore omnium 
 rerum copia fugatis hostibus inuecta, uel in usum trium exercituum 
 aquae praebitae, uel de exiguo olei inmodicis incrementis solutum 
 mulieris debitum et ipsi sufficiens uiuendi substantia data.

huius 
 temporibus, ut diximus, Ochozias duarum tribuum erat rex, decem 
 uero loram, ut supra retulimus, imperabat: interque eos foedus 
 ictum. nam et aduersum Syros iunctis uiribus bellatum, et aduersum 
 leu , qui per prophetam in regem decem tribuum unctus 
 fuerat, pariter in proelium egressi eadem pugna interiere.

Sed regnum Ioram Ieu tenuit. postOchoziam in Iudaea regem, 
 qui uno anno regnauit, mater eius Gotholia imperium occupauit, 
 adempto nepoti imperio, etiam tum paruo puero, cui Ioas nomen 
 fuit. sed huic ab auia praereptum imperium post octo fere annos 
 per sacerdotes et populum depulsa auia redditum.

hic initio regni 
 obseruantissimus diuini cultus fuit magnisque sumptibus templum 
 exomauit: post adulatione principum deprauatus adoratusque ab 
 eis iram meruit. namque ei Azahel rex Syriae bellum intulit: 
 inclinatisque rebus suis auro templi pacem redemit. nec tamen ea 
 potitus est, facti inuidia a suis interfectus anno imperii quadragesimo. 
 huic Amassia filius successit.

at in parte decem tribuum 
 defuncto Ieu Ioachas filius eius regnauit, inuisus Deo malis operibus, 
 ob quae regnum eius Syris praedae fuit, donec Dei misericordia 
 depulsis hostibus pristinum habere statum coeperunt.

Ioachas 
 diem functus Ioae filio reliquit regnum. is Amassiae regi 
 duarum tribuum ciuile bellum intulit: uictoriam potitus multam 
 praedam in regnum suum conuertit. id Amassiae ob delictum


 


 


 
 accidisse traditur, siquidem Idumaeorum fines uictor ingressus 
 idola gentis eius assumpserat.

hic nouem annos regnasse scribitur, 
 quantum in libris Regnorum repperi. Sed in Paralipomenis atque 
 etiam in Chronicis nouem et uiginti annos imperium tenuisse 
 annotatus est, ea nimirum id persuadente ratione, quae in his 
 [Regnorum] libris facile perspici potest. Ieroboam enim rex decem 
 tribuum octauo anno imperii Amassiae traditur regnare coepisse 
 unumque et quadraginta annos imperium tenuisse: regnante demum 
 Ozia, Amassiae filio, quarto imperii eius anno esse defunctus.

qua 
 ratione xx et VIIII annos regi Amassiae effecit. itaque nos hoc 
 ipsum secuti, quia rationem temporum persequi placet, Chronicoram 
 auctoritati accessimus.

Igitur Amassiae Ozias filius successit. nam in parte decem 
 tribuum Ioas diem functus Ieroboae filio locum fecerat, postque 
 hunc Zacharias filius eius regnauit.

horum nos regum omniumque, 
 qui in parte decem tribuum Samariae praefuerunt, annotanda esse 
 tempora non putauimus, quia breuitati studentes superflua omisimus, 
 et ad cognitionem temporum eius potissimum partis annos 
 credidimus persequendos, quae in captiuitatem posterius abducta 
 prolixius tempus in regno habuit.

igitur Ozias regnum Iudae, 
 adeptus praecipuam curam Domini cognoscendi habuit, Zacharia 
 . propheta plurimum usus: (Isaias etiam sub hoc primum prophetasse 
 traditur) quo merito prosperis euentibus aduersum finitimos 
 bella gessit, Arabas etiam deuicit.

iamque Aegyptum terrore 
 nominis sui concusserat, elatusque secundis rebus, illicita praesumens, 
 incensum Deo obtulit, quod solis facere sacerdotibus mos 
 erat. itaque per Azariam sacerdotem increpitus cum loco decedere


 


 


 


 
 cogeretur atque in iram exarsisset, lepra oppletus decessit. quo 
 morbo affectus uita functus est, cum regnasset annos duo et quinquaginta.

regnum inde Ioathae filio datum: isque admodum sanctus 
 fuisse traditur prospereque imperium administrauit: gentem Ammonitarum 
 bello uictam stipendium praestare coegit. regnauit 
 autem annis xvi eidemque Achaz filius successit.

Celebris circa haec tempora Niniuitarum fides traditur. id 
 oppidum olim ab Assure, Sem filio, conditum caput regni Assyriorum 
 fuit, frequens tum incolentium multitudine, alens uirorum 
 milia c et xx atque ut in magno populo abundans uitiis.

\' quia 
 Deus motus Ionam prophetam ex Iudaea ire praecepit ac denuntiare 
 urbi excidium, sicut olim Sodoma et Gomorra diuinis ignibus 
 conflagrassent.

uerum propheta praedicationis istius ministerium 
 detrectans, non contumacia, sed praescientia, qua uidebat Deum 
 paenitentia populi placandum, nauim, quae longe diuersa regione 
 Tharsos petebat, conscendit.

sed ubi in altum processum, nautae 
 saeuitia maris compulsi, quisnam esset mali causa, sorte exploranare . 
 cum super Ionam sors decidisset, tamquam piaculum tempestatis 
 in profundum proiectus est: exceptusque a ceto [marino 
 monstro] ac deuoratus, post triduum fere Niniuitarum litoribus 
 eiectus iussa praedicat, urbem scilicet ob peccata populi triduo 
 perituram. igitur non dissimulanter, ut olim Sodomis,.

audita est 
 uox prophetae: ac statim iussu regis exemploque populus uniuersus, 
 quin et recens nati cibo potuque abstinentur: iumenta itidem et 
 diuersi generis animalia compulsa fame ac siti lamentantium 
 speciem cum hominibus praebebant.

ita imminens malum auersum. 
 Ionae apud Deum conquerenti, quod fides dictis non affuisset, 
 responsum, paenitentibus ueniam negari non posse.

At in Samaria Zachariam regem admodum impium, quem 
 superius regnasse memorauimus, Sella quidam interemit


 


 


 
 regnumque occupauit: idemque Mane insidiis exemplo facti sui periit. 
 Mane ereptum Sellae imperium tenuit filioque Pachae reliquit.

eundem uero Paehe quidam eiusdem nominis interemit regnumque 
 occupauit. mox ab Osee peremptus eodem scelere quo assumpserat 
 imperium amisit.

hic ultra omnes reges superiores impius poenam 
 sibi perpetuamque genti captiuitatem a Deo meruit. namque ei 
 Salmanassar rex Assyriorum intulit bellum uictumque tributarium 
 sibi effecit.

sed cum occultis consiliis rebellionem pararet regemque 
 Aethiopum, qui tum Aegyptum optinebat, in auxilium arcesseret 
 idque Salmanassar comperisset, perpetuis eum uinculis in carcerem 
 coniecit urbemque excidit, populum uniuersum in regnum suum 
 abduxit, Assyriis in hostili solo ad custodiam positis. exinde ea 
 pars Samaria appellata, quod lingua Assyriorum custodes Samaritas 
 uocant. ex quibus plerique diuinas caeremonias receperunt, reliquis 
 in errore gentilitatis perseuerantibus.

hoc bello Tobias in captiuitatem 
 ductus est. at in parte duarum tribuum rex Achaz ob impietatem 
 inuisus Deo, cum finitimorum bellis saepe premeretur, deos 
 gentium colere decreuit, nimirum quia eorum auxilio uictoresfrequentibus 
 proeliis extitissent. ita in hoc nefariae mentis piaculo 
 diem functus est, cum xvi annis in regno fuisset.

Huic Ezechias filius successit, multum paterni dissimilis ingenii. 
 namque initio regni populum sacerdotesque ad Dei cultum 
 cohortatus multis disseruit, ut frequenter castigati a Domino 
 saepius essent misericordiam consecuti, ut postremum decem tribus 
 in captiuitatem nuper abductae sacrilegii poenas dissoluerent: 
 curandum eis sedulo ne eadem pati mererentur.

ita conuersis ad 
 religionem omnium animis Leuitas sacerdotesque omnes ad celebranda 
 secundum legem sacrificia ordinauit celebrarique Pascha 
 instituit, quod iam pridem fuerat omissum.

cumque dies festus 


 


 


 


 
 adesset, dimissis per omnem terram nuntiis conuentus diem edixit: 
 ut si qui post abductionem decem tribuum inSamaria resedissent, 
 ad sollemne sacrum conuenirent. ita frequentissimo conuentu dies 
 sacer publica laetitia exactus, longo post interuallo religione legitima 
 per Ezechiam restituta.

pari deinde industria, qua diuina 
 curauerat, rem bellicam administrauit, Allophylosque frequentibus 
 proeliis contudit: donec ei Sennacherim rex Assyriorum bellum 
 intulit, magno cum exercitu fines eius ingressus, lateque agris 
 uastatis nullo obsistente urbis obsidionem urgebat: Ezechias enim 
 multitudine inferior, non ausus manum conserere, muris se tuebatur.

rex Assyrius portis assultans mimtan excidium, deditionem 
 imperare: Ezechiam frustraDeo confidere, seDei nutu potius arma 
 sumpsisse: uictorem omnium gentium, euersorem Samariae effugi 
 non posse, ni matura deditione sibimet consuluissent.

in hoc rerum 
 statu Ezechias Deo fretus Isaiam prophetam consulit, eiusque 
 responso edocetur, nihil ex hoste periculi fore, diuinum autem 
 auxilium non defuturum. nec multo post Tarraca rex Aethiopum 
 regnum Assyriorum inuadit.

Quo nuntio Sennacherim ad sua tuenda conuersus, fremens 
 et clamitans uictori sibi uictoriam eripi, bellum omisit, missis ad 
 Ezechiam litteris cum uerborum contumeliis denuntians, se paulo 
 post rebus domi compositis ad excidiumludaeaemature rediturum

sed nihil his Ezechias motus orasse Deum traditur, ne hanc tantam 
 hominis insolentiam inultam sineret. ita eadem nocte angelus 
 castra Assyriorum aggressus multa hominum milia leto dedit. rex 
 trepidus in oppidum Niniuem confugit ibique a filiis interfectus 
 dignum se exitum tulit.

per idem tempus Ezechias aeger corpore 
 morbo incubuerat. cumque Isaias ei uerbis Domini annuntiasset


 


 


 
 uitae eius finem adesse, flesse rex traditur: ita xv annos prorogari 
 sibi ad uitam meruit.

quibus peractis nono et uigesimo imperii 
 anno decessit: regnum Manasse filio reliquit. is a patre multum 
 degenerans relicto Deo culturas impias exercuit: ob quod in potestatem 
 Assyriorum traditus malo coactus agnouit errorem, populumque 
 adhortatus est ut relictis idolis Deum colerent. nihil sane 
 dignum memoria gessit, regnauit autem annos v et L.

Amos deinde 
 filius eius regnum indeptus est, nec ultra biennium eo potitus 
 -est: paternae impietatis heres, Dei neglegens, suorum insidiis 
 circumuentus periit.

Ad Iosiam filium imperium deuolutum. is admodum religiosus 
 fuisse traditur summaque cura diuina administrasse, Helchia 
 sacerdote usus bene.

is cum in templo librum, uerbis Dei scriptum, 
 repertum a sacerdote legisset, quo continebatur Hebraeam gentem 
 ob crebras impietates et sacrilegia delendam, piis ad Deum precibus 
 fletuque iugi imminentem cladem auertit.

quod ubi indultum 
 . sibi per Oldam prophetissam comperit, maiore cura, utpote obligatus 
 diurnis beneficiis, cultum Dei exercuit. igitur uasa omnia, 
 anteriorum regum superstitionibus idolis consecrata, cremauit. 
 namque eo profani ritus inualuerant, ut soli ac lunae diuinos 
 honores darent eisdemque etiam ex metallis sacraria aedificarent.

quibus Iosias in puluerem redactis sacerdotes quoque profanarum 
 aedium interfecit. sed ne sepulchris quidem impiorum pepercit, 
 quod olim praedictum a propheta, impletum animaduersum est. 
 huius octauo et decimo imperii anno Pascha celebratum.

post 
 triennium fere aduersusNechao regem Aegypti, qui bellum Assyriis 
 inferebat, in proelium egressus, priusquam inter se acies concurrerent, 
 sagitta ictus est. exque eo uulnere in urbem relatus decessit, 
 cum regnasset annos unum et uiginti.

Ioachas inde filius eius regnum indeptus tribus mensibus tenuit, 
 captiuitati ob impietatem destinatus. namque eum Nechao rex 
 Aegypti uinctum captumque duxit, nec multo post in uinculis 
 diem functus est.

Iudaeis stipendium annuum imperatum, rex eis 
 Eliacim arbitrio uictoris datus, qui postea immutato nomine 
 loachim uocitatus est. hic Ioachae frater, Iosiae filius fuit, fratri 
 quam patri propior, sacrilegio inuisus Deo.

igitur cum regi 
 Aegyptio pareret, quippe cui tributum penderet, Nabuchodonosor 
 rex Babylonius Iudaeam terram occupauit armis et per triennium 
 iure belli uictor possedit. etenim cedente iam rege Aegypti determinatiBque 
 inter eos imperii finibus conuenerat Iudaeos ad Babylonam 
 pertinere.

ita cum Ioachim, exactis in regno annis undecim, 
 filio eiusdem nominis locum fecisset isque regis Babylonii in se 
 iram concitasset, Deo nimirum agente, cui constitutum erat Iudaeam 
 gentem captiuitati et internecioni dare, Nabuchodonosor Hierosolymam 
 cum exercitu ingressus urbem murosque ac templum 
 solo strauit: auri inmensum modum et sacra ornamenta uel publica uel 
 privata, puberesque omnes uirilis ac muliebris sexus transtulit, 
 relictis, quorum imbecillitas aut aetas fastidio uictoribus fuit. 
 quae turba inutilis seruitio exercendis colendisque agris, ne incultum 
 esset solum, deputata.

eisdemque rex Sedechias praepositus, 
 ademptis uiribus inani tantum umbra regii nominis concessa. sed 
 Ioachim tribus mensibus tempus imperii habuit.

is cum populo 
 Babylonam translatus et in carcerem coniectus: trigesimum post 
 annum emissus atque a rege in amicitiam receptus mensaque 
 et consiliis participatus, non sine solacio depulsae calamitatis 
 decessit.

Interea Sedechias rex turbae inutilis, quamquam sine uiribus, 
 infido ingenio et Dei immemor, qui non intellegeret captiuitatem 
 ob delicta gentis illatam, postremis denique malis debitus, regis 
 animum offendit. ita ei post nouem annos Nabuchodonosor bellum 
 intulit, compulsumque intra muros confugere triennio obsedit.

qua tempestate Hieremiam prophetam, qui iam saepius imminere 
 urbi captiuitatem pronuntiauerat, consulit, si quid spei forsitan 
 superesset. sed ille caelestis irae non ignarus, eadem saepius 
 interrogatus, respondit, ipsi regi specialem poenam denuntians.

tum uero Sedechias in iram excitatus trudi prophetam in carcerem 
 iubet: moxque eum crudelis facti piguit, sed obsistentibus Iudaeorum 
 principibus, quibus iam inde a principio moris fuerat bonos 
 premere, absoluere innocentem non- ausus.

isdem cogentibus in 
 lacum inmensi profundi caenoque ac sordibus atque ex eo exitiabili 
 foetore horridum demissus est, ut ne simplici quidem morte exspiraret. 
 sedrex licet impius, aliquanto tamen sacerdotibus mitior, educi 
 prophetam de lacu et carceris custodiae reddi iubet.

interea obsessos 
 uis hostium et penuria urgebat, consumptisque omnibus, quae 
 mandi poterant, fames inualuerat: ita defessis inedia defensoribus 
 oppidum captum incensumque. rex, ut propheta dixerat, effossis 
 oculis Babylonam translatus, Hieremias misericordia hostili carcere 
 exemptus.

cum eum Nabuzardan, princeps regius, captiuum 
 cum ceteris duceret, delata sibi optione ab eo, utrum in solo patrio 
 deserto desolatoque subsistere an secum abire in summis honoribus 
 uellet, residere in patria maluit.

Nabuchodonosor abducto populo, 
 residuis quos belli conditio uel praedae fastidium relinqui a uictoribus 
 fecerat, Godoliam eiusdem gentis praeposuit absque ullo 
 insigni regio aut imperii nomine, quia praeesse paucis et calamitosis 
 nulla dignitas erat.

Captiuitatis tempora prophetarum uaticiniis atque actibus 
 illustrata sunt, maximeque Danielis egregia ad conseruandam 
 legem perseuerantia et in absolutione Susannae diuino consilio 
 ceterisque ab eo gestis, quae iam ordine persequemur.

hic sub rege 
 Ioachim captus deductusque Babylonam paruus admodum puer: 
 postea ob elegantiam uultus inter ministros regios assumptus, 
 unaque cum eo Annanias, Misael et Azarias.

sed cum eos rex 
 delicatioribus cibis curari praecepisset idque Asphanae eunucho 
 negotii dedisset, Daniel paternarum traditionum memor, ne ex 
 mensa regis gentilium cibis participaret, poposcit ab eunucho, ut 
 leguminibus tantum uterentur.

causante Asphane, ne dissimulatum 
 imperium regis consecutura macies proderet, Daniel Deo fretus 
 pollicetur maioris decoris sibi [uultus ex:leguminibus quam ex 
 cibis regiis fore. fidesque dictis affuit, ita ut minime eorum uultus 
 comparabiles haberentur, qui imperialibus impendiis procurabantur . 
 igitur a rege in honorem et gratiam adhibiti prudentia et


 


 


 
 disciplina breui omnibus regis proximis antelati.

per idem tempus 
 Susanna, cuidam Ioachi nupta, spectatae femina pulchritudinis, 
 a duobus presbyteris appquita , cum impudicis non adquieuisset, 
 falso crimine incessitur, isdem presbyteris deferentibus, in remotis 
 locis adulescentem cum ea deprehensum, sed illum iuuenili alacritate 
 senum manus effugisse. ita presbyteris fides habita: iudicio 
 populi Susanna damnatur.

quae cum secundum legem ad supplicium 
 duceretur, Daniel, tum annos natus xn , increpitis Iudaeis, 
 cur innocenter morti dedissent, reduci eam in iudicium causamque 
 denuo audiri postulat.

enimuero multitudo Iudaeorum, quae 
 tum aderat, non sine Deo existimans puerum contemptae aetatulae 
 in hanc constantiam prorupisse, fauore accommodato in consilium 
 reuertitur. initur denuo iudicium: Danielo.

, ut inter maiores natu 
 resideret, delatum. igitur separari accusatores iubet: unumquemque 
 ex eis interrogat, sub cuius generis arbore adulteram deprehendisset. 
 ex uarietate responsi falsitas deprehensa: Susanna absoluta, 
 presbyteri, qui innocenti periculum creauerant, capite damnati.

Ea tempestate Nabuchodonosor somnium uidit, mysterio futurorum 
 mirabile. cuius interpretationem cum per se non posset euoluere, 
 ascitis ad interpretandum Chaldaeis quique magicis artibus 
 extisque hostiarum scire occulta et futura praecinere uidebantur, 
 mox ueritus, ne more hominum non uera, sed placita regi ex somnio 
 coniectarent, uisa subprimit poscitque ab eis, ut, si uera in iis 
 diuinatio esset, somnium ipsum sibi dicerent: tum demum interpretationi 
 eorum crediturum, si prius enuntiando somnium artis 
 periculum fecissent.

illi uero tantam molem abnuentes, non esse 
 id humanae opis confitebantur. rex motus, cur falsa diuinandi 
 professione homines erroribus illuderent, cum astricti praesenti 
 negotio nihil scire se confiterentur: ita edicto regis in eos


 


 

 

 animaduersum palamque omnes huius artis interficiebantur.

quod ubi 
 Danielo compertum, regis proximum appellat: enuntiationem 
 80mnii interpretationemque eius pollicetur.

res ad regem defertur: 
 Daniel arcessitur. iam reuelato sibi per Deum mysterio uisa regis 
 refert absoluitque. sed res postulat, uti regis somnium et interpretationem 
 prophetae et consequentium fidem exponamus.

uiderat 
 rex per soporem imaginem capite aureo, pectore brachiisque 
 argenteis, uentre et femoribus aereis, cruribus ferreis, quae in 
 pedes partim ferreos, partim fictiles desinebat: sed ferrum atque 
 testum inter se confusum coire non poterat. ad extremum imaginem 
 lapis sine manibus abscissus proterebat, redactaque omnia 
 in puluerem uento ablata.

Igitur secundum prophetae interpretationem imago uisa figuram 
 
 mundi gerit.

caput aureum Chaldaeorum imperium est, 
 siquidem id primum et opulentissimum fuisse accepimus.

pectus 
 et brachia argentea secundum regnum annuntiant: Cyrus enim 
 uictis Chaldaeis atque Medis imperium ad Persas contulit.

in 
 uentre aereo tertium regnum portendi pronuntiatur, atque impletum 
 uidemus, siquidemAlexander ereptumPersisimperiumMacedoniae 
 uindicauit.

crura ferrea imperium quartum, idque Romanum 
 intellegitur, omnibus ante regnis ualidissimum. pedes uero partim 
 ferrei, partim fictiles diuidendum esse Romanum regnum, ita ut 
 numquam inter se coёa.t, praefigurant: quod aeque impletum est, 
 siquidem cum non ab uno imperatore, sed etiam a pluribus semperque 
 inter se armis aut studiis dissentientibus res Romana administretur.

demque commisceri testum atque ferrum numquam inter 
 se coeunte materie commixtiones humani generis futurae a se inuicem 
 dissidentes significantur, siquidem Romanum solum ab 
 exteris gentibus aut rebellibus occupatum aut dedentibus se per


 


 
 pacis speciem traditum constet, exercitibusque nostris, urbibus 
 atque prouinciis permixtas barbaras nationes, et praecipue Iudaeos, 
 inter nos degere nec tamen in mores nostros transire uideamus. 
 atque haec esse postrema prophetae annuntiant.

in lapide uero sine 
 manibus abscisso, quiaurum , argentum, aes, ferrum testumque 
 comminuit, Christi figura est. is enim non conditione humana 
 editus, siquidem non ex uoluntate uiri, sed ex Deo natus est, 
 mundum istum, in quo sunt regna terrarum, in nihilum rediget 
 regnumque aliud incorruptum atque perpetuum, id est futurum 
 saeculum, quod sanctis paratum est, confirmabit.

de quo uno adhuc 
 quorumdam fides in ambiguo est, non credentium de futuris, cum de 
 praeteritis conuincantur. igitur Daniel multis a rege muneribus 
 donatus, praefectus Babyloniae atque omni imperio, in summis 
 honoribus habebatur. eius suffragio Annanias, Azarias et Misael 
 ad summam aeque dignitatem et potestatem prouecti.

eodem fere 
 tempore praeclara Ezechielis prophetia extitit, reuelato ei futurorum 
 et resurrectionis mysterio. extat liber magni operis et cum 
 cura legendus.

At in Iudaea, cui post excidium Hierosolymae Godoliam 
 praepositum supra memorauimus, aegre ferentes Iudaei principem 
 sibi ex stirpe non regia arbitrio uictoris datum, Ismael quodam 
 duce et concitatore nefandae coniurationis, dispositis eum in conuiuio 
 insidiis peremerunt.

at hi, qui extra noxiam fuerant, ultum 
ire facinus cupientes propere aduersum Ismael arma capiunt. sed 
 ut ille cognouit exitium sibi imminere, relicto exercitu, quem contraxerat, 
 non amplius octo comitantibus ad Ammonitas confugit.

igitur populum uniuersum metus peruaserat, ne paucorum scelus 
 omnium exitio rex Babylonius ultum iret: nam praeter Godoliam


 


 

 
 
 multos ex Chaldaeis cum eo interfecerant.

itaque consilium ineunt 
 fugiendi in Aegyptum, sed prius Hieremiam frequentes adeunt, 
 sciscitantes diuinum responsum.

at ille uerbisDei uniuersos hortari, 
 m solo patrio manerent: si id fecissent, Dei praesidio tuendos 
 nullumque a Babyloniis periculum fore: sin Aegyptum peterent, 
 omnes ibi ferro ac fame diuersoque mortis genere perituros.

sed 
 plebs assueto malo insolens parendi salubribus consiliis et diuino 
 imperio profecta in Aegyptum. quid de ea postea actum, sacris 
 litteris siletur: nobis nihil compertum.

Hoc tractu temporum Nabuchodonosor elatus rebus secundis 
 statuam sibi auream immensae magnitudinis posuit adorarique 
 eam ut sacram effigiem praecepit.

quod cum certatim ab 
 omnibus, deprauatis adulatione omnium animis, fieret, Annanias, 
 Azarias et Misael profano officio abstinuerunt, non ignorantes honorem 
 hunc soli Deo debitum. igitur rei ex edicto regis constituuntur, 
 propositaque eis conditio poenarum, ardens caminus, ut praesenti 
 metu adorare statuam cogerentur. uerum illi deuorari ignibus 
 quam piaculum committere maluerunt.

itaqueuincti compedibus 
 in medias flammas coniciuntur. sed ministros infandi operis, 
 dum promptius damnatos in ignem propellunt, flamma absorbuit: 
 Hebraeos - mirum dictu et incredibile non uisentibus—ignis non 
 attigit, cum a spectantibus deambulantes in camino psalmum Deo 
 dicere cernerentur, uisusque cum his inter ignes quartus specie 
 angeli, quem Nabuchodonosor propius intuitus filium Dei se uidisse 
 confessus est.

tum rex haud dubius diuinam in re praesenti fuisse 
 uirtutem, missis per omne regnum suum edictis facti miraculum 
 prouulgauit, confessus soli Deo honorem deferendum.

nec multo 
 post obiecto sibi somnio, mox uoce etiam caelo emissa admonitus, 
 potestate regia abiecta atque ab omni conuersatione humana remotus, 
 herbis tantum uitam sustinens, egisse paenitentiam traditur: 
 seruatum ei nutu Dei imperium, donec impleto tempore, agnito . 
 demum Deo, post vn annos et regno et statui pristino restitutus


 


 


 
 est.

hic post deuictum, ut supra diximus, Sedechiam, quem captiuum 
 Babylonam transtulit, regnasse traditur annos vi et xx, 
 quamquam id non in sacra historia scriptum inuenerim.

sed forte 
 accidit , ut dum multa euoluerem, annotationem hanc iam interpolato 
 per aetatem libello sine auctoris nomine reperirem, in quo 
 regum Baby loniorum tempora continebantur: quam praetereundam 
 non putaui, siquidem et Chronicis consentiret, et ita illius nobis 
 ratio quadraret, ut per ordinem regum, quorum tempora continebat, 
 usque in primum Cyri regis annum, LXX annos - tot enim 
 per sacram historiam a captiuitate usque ad Cyrum fuisse referuntur 
 — impleret.

Post Nabuchodonosor filius eius regnum indeptus, quem in 
 Ghromcis Euiimarodac fuisse uocitatum repperi. hic duodecimo 
 imperii anno diem functus, fratri minori, qui Balthasar dictus 
 est, locum fecit.

is cum quarto et decimo anno publicum epulum 
 principibus ac praefectis suis daret, sacra uasa, quae per Nabuchodonosor 
 de templo Hierosolymae ablata nec in regales usus 
 usurpata, sed recondita in thesauris habebantur, proferri imperauit.

cumque his per luxum ac licentiam regalis conuiuii promiscue 
 omnes uirilis ac muliebris sexus, uxores concubinaeque eius 
 uterentur, subito rex in pariete conspicatur digitos scribentes 
 cernebanturque in uersum ductae literae: sed qui posset scripta 
 legere, non reperiebatur.

igitur rex perterritus magos et Chaldaeos 
 aduocat. quibus mussantibus nec quicquam respondentibus, regina 
 regem admonet, esse quendam Hebraeum Daniel nomine, qui olim 
 Nabuchodonosor occulti mysterii somnium reuelasset, iam tum ob 
 illustrem sapientiam summis honoribus donatum.

itaque accitus 
 perlegit interpretatusque, ob delictum regis, qui sacra Deo vasa 
 temerasset, ipsi exitium imminere regnumque eius Medis ac Persis


 


 

 
 
 datum. quod mox consecutum eet .

nam eadem nocte Balthasar 
 interiit, regnum eius Darius natione Medus occupauit: Danielum 
 illustri opinione compertum uniuerso imperio praeposuit, secutus 
 superiorum regum iudicium. nam et Nabuchodonosor eum regno 
 praefecerat et Balthasar neete purpurea et torque aureo donatum 
 tertium regni principem constituerat.

Igitur hi, qui una cum eo rerum potentes erant, exagitati 
 inuidia, quod eis alienigena captiuae gentis fuisset aequatus, regem 
 deprauatum adulatione compellunt, ut sibi diebus proximis xxx 
 diuini honores darentur, neque cuiquam liceret Deum nisi regem 
 precari. facile id Dario persuasum, stultitia regum omnium, qui 
 sibi diuina uindicant.

igitur Daniel non rudis neque inscius, Deo 
 preces, non homini deferendas, reus constituitur edicto regis nen 
 paruisse. multumque abnuente Dario, cui carus acceptusque semper 
 fuerat, principes peruicere, ut m lacum demitteretur.

sed 
 obiecto bestiis nullum periculum fuit. quod cum rex comperisset, 
 accusatores deputari leonibus praecepit: qui non simili exemplo 
 perfuncti sunt: nam continuo deuorati ferarum famem expleuerunt.

Daniel clarus ante clarior haberi: rex antiquato edicto suo 
 nonum. proposuit, relictis erroribus ac superstitionibus Deum Danielis 
 colendum.

extant etiam uisiones eius, quibus consequentium 
 saeculorum ordinem reuelauit, annorum etiam numerum complexus, 
 intra quem Christum, sicut factum est, descensurum ad terras 
 pronuntiauit uenturumque Antichristum manifeste exposuit.

quod 
 si qui studiosior erit, rectius ibi quaesitum reperiet: nobis propositum 
 est rerum tantum ordinem contexere. Darius duodeuiginti 
 annos regnasse traditur: qua tempestate Astyages Medis imperabat.

Hunc Cyrus, ex filia, nepos eius, regno expulit, Persarum

 
 usus armis: unde summa imperii ad Persas translata est.

Babylonii 
 quoque in potestatem ditionemque eius concessere. igitur


 


 


 
 initio regni, propositis publice edictis, dat potestatem Iudaeis in 
 solum patrium redeundi, sacra etiam uasa, quae Nabuchodonosor 
 de templo Hierosolymae abstulerat, reddidit. itaque pauci tum 
 in Iudaeam regressi: ceteris redeundi animus an facultas defuerit 
 parum comperimus.

erat ea tempestate apud Babylonios Beli antiquissimi 
 regis, cuius etiam Virgilius meminit, ex sere simulacrum, 
 quod superstitione hominum consecratum Cyrus quoque adorare 
 erat solitus, antistitum eius dolo illusus, qui uesci effigiem illam 
 atque potare affirmabant, cum diurnam pensitationem, quae idolo 
 inferebatur, clam ipsi absumerent.

igitur Cyrus cumDanielo familiariter 
 uteretur, quaerit ab eo, cur simulacrum non adoraret, 
 cum manifestum uiuentis Dei esset indicium, absumentis ea quae 
 inferebantur.

Daniel ridens hominis errorem negare id posse fieri, 
 ut aes illud, id est bruta materies, cibo uteretur aut potu. acciri 
 ergo rex sacerdotes iubet (nam fere ad septuaginta erant) adhibitoque 
 eos terrore increpitat, quis inpensa consumeret, cum Daniel 
 uir -prudentia insignis -minime id ab insensibili simulacro posse 
 fieri contenderet.

tum illi connsiparatodolo suetainfern et obsignari 
 a rege templum deposcunt, uti, nisi omnia postero die absumpta 
 deprehenderentur, morte poenas persoluerent, dum eadem 
 conditio Danielo maneret.

itaque signo regis templum obsignatur, 
 cum prius Daniel sacerdotibus insciis pauimentum cinere aspersisset, 
 ut introeuntium occultos aditus uestigia proderent. igitur 
 postero die rex templum ingressus animaduertit absumpta, quae 
 idolo apponi iusserat.

tum Daniel occultam fraudem uestigiis prodentibus 
 reserat, sacerdotes cum uxoribus et filiis, subfosso foramine 
 ingressos, ea quae idolo apposita fuerant deuorasse. ita 
 omnes iussu regis interfecti, templum ac simulacrum Danielo in 
 potestatem datum atque arbitrio eius dirutum.

Interea Iudaei, quos ex permissu Cyri in patriam regressos 
 supra memorauimus, urbem ac templum restituere aggressi, ut


 


 


 
 pauci atque inopes parum proficiebant, donec centesimo fere anno, 
 Artaxerse rege Persis imperitante, per eos, qui locis praeerant, ab 
 aedificando deterriti:

etenim tum Syria atque omnis Iudaea sub 
 Persarum imperio per magistratus ac praesides regebatur. igitur 
 his consilium fuit regi Artaxersi scribere, non oportere Iudaeis 
 restituendae urbis suae copiam dari, ne pro contumaci ingenio 
 resumptis uiribus, aliis gentibus imperare soliti, non paterentur 
 sub alieno imperio degere.

ita comprobato a rege praesidum consilio 
 prohibita urbis aedificatio usque in secundum Darii regis 
 annum dilata est. sed hoc tractu temporum, qui reges Persis 
 imperauerint, inseremus, quo facilius annorum series in ordinem 
 contexta prodatur.

postDariumMedum , quem duodeuiginti annos 
 regnasse significauimus, Cyrus uno et triginta annis rerum potitus 
 est. Scythis bellum inferens in proelio cecidit, secundo anno postquam 
 Tarquinius Superbus Romae regnare coeperat.

Cyro Cambyses 
 filius eius successit: regnauit annos vnn . hiccumAegyptum 
 atque Aethiopiam bello premeret et subegisset uictorque in 
 Persas reuerteretur, casu se ipse uulnerauit ex eoque ictu periit.

post huius mortem magi duo fratres, natione Medi, menses vnPersarum 
 regnum optinuerunt. ad hos interficiendos septem nobilissimi 
 Persae coniurauerunt, quorum princeps fuit Darius Hystaspis 
 filius, natus ex fratre patruele Cyri, omniumque consensu regnum 
 ei delatum: regnauit annos vi et xxx.

hic* ante quadriennium 
 quam decederet, apud Marathonam pugnauit, celeberrimo Graecis 
 Romanisque historiis proelio. id gestum post Romam conditam 
 anno fere ducentesimo et sexagesimo, Macerino et Augurino consulibus, 
 abhinc annos, si tamen inuestigatio Romanorum consulum 
 non fefellit, DCCC LXXX et VIII : omne enim tempus in Stiliconem 
 consulem direxi.

post Darium Xerses fuit, isque uno et xx annis


 


 


 
 regnasse traditur: quamquam in plerisque exemplaribus xx et v 
 annos imperii eius fuisse repperi. huic successit Artaxerses, cuius 
 supra meminimus.

hic cum inhiberi aedificationem urbis Iudaeae 
 templique iussisset, suspensum opus usque in secundum Darii 
 regis annum pependit. sed ut usque ad eum temporum ordo conexus 
 sit, Artaxerses regnauit annis uno et XL, Xerses duobus 
 mensibus. postque eum Sucdianus vn mensibus fuit.

Darius deinde, sub quo templum est restitutum, regnum 
 adeptus est, cui Ochus tum nomen erat. hic cum ex Hebraeis tres 
 adolescentes spectatae fidei corporis custodes haberet unusque ex 
 his prudentiae documento admirationem regis in se conuertisset, 
 delata sibi optione petendi, si quid animo concepisset, ingemiscens 
 patriae ruinis copiam restituendae urbis poposcit meruitque a 
 rege, ut subregulis ac praesidibus imperaret, aedificationem sacrae 
 aedis praebitis impendiis maturarent.

ita templum quadriennio 
 consummatum, sexto post anno quam Darius regnare coeperat, 
 idque Iudaeis satis uisum: et quia magnae molis erat urbem 
 restituere, diffisi uiribus opus multi laboris incipere non ausi 
 templo continebantur.

per idem tempus Esdras scriba legis post 
 xx fere annos quam templum fuerat consummatum, defuncto iam 
 Dario, qui unum de uiginti annos rerum fuerat potitus, permissu 
 Artaxersis secundi, non illius, qui inter duos Xerses fuit, sed 
 huius, qui Dario Ocho successerat, Babylonia profectus multique 
 eum secuti Hierosolymam peruexere uasa diuersi operis et dona, 
 quae rex templo Dei miserat, cum xu Leuitis:

uix emrn hic numerus 
 ex illa tribu repertus traditur. is cum deprehendisset Iudaeos 
 gentilium conubiis permixtos, multis increpitos renuntiare


 


 


 


 
 iatiusmodi matrimoniis ac filios ex his susceptos extrudi iubet, 
 omnesque dictoparuere . purgatus populus ueteris legis ritu agebat

ceterum Esdram nihil super reficienda urbe egisse comperio, credo 
 potiorem curam ratus plebem corruptis moribus reformare.

Erat ea tempestate apud Babyloniam, Neemias minister 
 regius, gente Iudaeus, Artaxersi merito obsequiorum. carissimus.

is Iudaeos percontatus, quis paternae urbis status esset, ubi comperit 
 in isdem ruinis iacere patriam, totis sensibus conturbatus 
 cum gemitu multisque lacrimis orasse ad Deum traditur, delicta 
 gentis suae reputans, misericordiam unam efflagitans.

igitur 
 cum eum rex inter epulas maestum extra solitum animaduertisset, 
 poposcit ab eo causam dolorum ut exponeret. tum ille 
 aduersa gentis suae et ruinam ciuitatis deflere, qujae iam per annos 
 fere ducentos et quinquaginta. solo strata, malorum testimonium, 
 spectaculum inimicis praeberet: daret sibi eundi et restituendae 
 eius potestatem.

paruit rex piis precibus, statimque eum cum 
 praesidio equitum, quo tutius iter ageret, dimisit, datis ad praetores 
 epistulis ut necessaria praeberent. is cum Hierosolymam 
 peruenisset, uiritim populo opus urbis distribuit, et certatim iussa 
 omnes curabant. iamque ad medium machinae processerant, cum

iflagrante inuidia gentium uicinae urbes conspirant opera interrumpere 
 Iudaeosque ab aedificando deterrere. sed Neemias, dispositis 
 aduersum incursantes praesidiis, nihil territus coepta explicnit : 
 consummatoque mtWO et ualuis portarum perfectis, per 
 familias construendis interius domibus urbem dimensus est. 
 censuitque populum minime urbi parem, neque enim amplius 
 quam ad quinquaginta milia promiscui sexus atque ordinis reperta:

tantum ex illo quondam inmani numero frequentibus bellis absumptum 
 aut captiuitate detentum. nam olim hae duae tribus, 
 quarum hoc residuum fuit, cum ab his decem tribus separatae 
 sunt, ccc et xx milia uirorum armauerant. a Deo ob peccatum


 


 


 
 internecioni et captiuitati datae ad hanc usque paucitatem donenerant .

sed haec, ut dixi, plebs duarum tribuum fuit: decem uero 
 prius deductae per Parthos, Medos, Indos atque Aethiopas dis*persae 
 numquam in solum patrium regressae, hodieque barba*rarum 
 gentium imperiis continentur. sed consummatio restitutae 
 urbis xxx et n imperii Artaxersis anno refertur.

a quo tempore 
 usque ad Christi eruoem , id est Fufium Geminum et Rubellium 
 consules, anni cccxc et vm : ceterum a restitutione templi usque 
 is euersionem, quae sub Vespasiano consule Augusto per Titum 
 Caesaram consummata est, anni cccc LXXX et m.

praedictum id 
 olim est a Daniele, qui ab instauratione templi usque in euersionem 
 LX et VIIII hebdomadas futuras pronuntiauerat. a die 
 autem captiuitatis Iudaeorum usque in tempus restitutae ciuitatis 
 fuerunt anni CCLX.

In hoc temporum tractu Esther atque Iudith fuisse arbitramur: 
 quarum quidem actus quibus potissimum regibus conectam, 
 non facile perspexerim. nam cum Esther sub Artaxerse rege referatur, 
 porro duos huius nominis Persarum reges fuisse reppererim, 
 multa cunctatio est cuius haec temporibus applicetur.

mihi tamen 
 uisum est huic Artaxersi, sub quo Hierosolyma est restituta., 
 Esther historiam conectere, quia non sit uerisimile, ut, si sub 
 priore Artaxerse fuisset, cuius tempora Esdra complexus est, 
 nullam tam illustris feminae mentionem retulisset, maxime cum 
 ab illo Artaxerse inhibitam templi aedificationem, sicut supra 
 memorauimus, constet: neque Esther passura fuerit [tum], si in 
 illius matrimonio tum fuisset. nunc gesta edisseram.

erat ea tempestate 
 regi in matrimonio Vastis quaedam, mirae femina


 


 


 


 
 pulchritudinis. cuius cum formam omnibus praedicaret, die quodam, 
 cum publicum conuiuium dabat, adesse reginam demonstrandae 
 pulchritudinis gratia iubet.

illa uero stulto rege consultior, pudens 
 uirorum oculis spectaculum corporis praebere, iussa abnuit. qua 
 contumelia barbarus animus permotus uxorem matrimonio ac regia 
 depellit.

igitur cum in locum eius puella regis coniugio quaereretur, 
 reperta est Esther ceteras specie uincere. haec Iudaea ex 
 tribu Beniamin, utroque parente orba, a Mardochaeo patrueli 
 fratre educta.

cum ad regales nuptias duceretur, mandante educatore 
 genus et patriam occultauit, admonita ne paternarum traditionum 
 immemor, etsi in matrimonium alienigenae captiua succederet, 
 gentilium cibis participaret.

igitur iuncta regi breui, ut 
 fit, ui pulchritudinis totum eius animum facile cepit, adeo ut eam 
 aequatam imperio insigni regio, ueste purpurea donaret.

Qua tempestate Mardochaeus inter proximos regis erat, pro 
 uirili portione negotiorum familiarium curator. is compositas a 
 duobus spadonibus regi insidias prodiderat, atque ex eo carior 
 summisque honoribus donatus.

erat ea tempestate regi Aman 
 quidam perfamiliaris, quem aequatum sibi adorari more regum 
 praeceperat. id Mardochaeus unus ex omnibus facere fastidiens 
 odia Persae in se grauiter accenderat.

igitur Aman ad perniciem 
 Hebraei animum intendens regem adit affirmatque, esse in regno 
 eius hominum genus prauis superstitionibus deo hominibusque 
 inuisum, externis legibus uiuens, dignum exitio: rectum esse omnes 
 huius gentis internecioni dare, exque eorum bonis inmensas 
 opes pollicetur.

facile ld barbaro persuasum: edictum emittitur 
 Iudaeos necandos, missique continuo qui per omne regnum ab 
 India usque Aethiopiam promulgarent. id ubi Mardochaeo compertum, 
 conscissis uestibus sacco obuoluitur conspersusque cinere 
 pergit ad regiam, ibique eiuiatu multo cuncta questibus replet: 
 facinus indignum immeritam gentem perire neque ullam pereundi


 


 


 
 causam dari.

Esther lamentantis voce excita rem, ut erat, cognoscit. 
 tum uero anceps consilii, quia adeundi regem potestas non 
 erat — etenim more Persarum reginae introire ad regem nisi 
 accersitae non licet, nec tamen, cum fuerit regi libitum, sed statuto 
 tempore admittitur — et forte tum ita euenerat, ut diebus xxx 
 proximis separata a conspectu regis Esther haberetur.

igitur audendum 
 aliquid pro ciuibus rata, etsi certa pestis adesset, pulchro m 
 negotio occumbere parata, inuocato prius Deo, aulam regis ingreditur. 
 at barbarus re insolita percussus, paulatim blandimento 
 muliebri delinitus, postremo ad cenam reginae perducitur, unaque 
 cum illo Aman ille regi carus et Iudaeae genti infestus.

igitur 
 cum iam post epulas multis poculis conuiuium calere coepisset, 
 Esther genibus regis aduoluitur, gentis suae perniciem deprecatur. 
 rex uero nihil se petenti, si quid ultra peteret, negaturum pollicetur.

tum Esther arrepto tempore Amanis mortem flagitat in 
 ultionem gentis, quam perditam cupierat. sed rex amici memor 
 paulisper cunctatus deliberandi gratia modicum secessit. deinde 
 regressus ut uidit Aman reginae genua complexum, succensus ira 
 et appetitam reginam clamitans, morte eum amci iubet.

et tum 
 regi compertum, poenam crucis per Aman Mardochaeo paratam. 
 ita Aman eaedem cruci affigitur, omniaque bona eius Mardochaeo 
 data Iudaeique sunt absoluti. Artaxerses regnauit annos duos et 
 LX, eidemque Ochus successit.

Huic rerum ordini recte Iudith actus conseram: traditur enim 
 post captiuitatem fuisse, sed quis eo tempore Persis regnauerit, 
 historiadiuinanonedidit : regem tamen, sub quo illa gesta 
 sint, Nabuchodonosor nuncupat, non utique eum, qui Hierosolymam 
 ceperit.

sed nullum hoc nomine post captiuitatem apud Persas 
 regnasse reperio, nisi si ob inpotentiam et pariles conatus


 


 

 

 quicumque ille rex Nabuchodonosor a Iudaeis uocitatus est.

plerique 
 tamen Cambysen, Cyri regis filium, putant, eo quod uictor Aegyptum 
 atque Aethiopiam penetrauerit. sed huic opinioni eadem sacra 
 historia repugnat: nam duodecimo regis illius anno Iudith fuisse 
 signatur.

porro Cambyses non ultra VIIII annos rerum potitus est. 
 unde, si in historia opinari licet, sub Ocho rege, qui post Artaxersen 
 secundum fuit, haec gesta crediderim: idque uel ex hoc 
 conicio, quod idem Ochus, ut in saecularibus legi, natura immitis 
 cupidusque bellorum traditur. nam et arma finitimis intulit et 
 Aegyptum, quae ante multos annos desciuerat, bello recuperauit.

quo tempore etiam sacra eorum et Apim in deum receptum irrisisse 
 traditur: quod postea Baguas, spado eius natione Aegyptius, 
 indignatus, contumeliam gentis morte regis ultus est. meminit. 
 autem huius Baguae historia diuina:

nam cum Holofernes iussu 
 regis aduersum Iudaeos duxit exercitum, Baguam in isdem 
 castris fuisse memorauit. unde non immerito in argumentum 
 nostrae opinionis adduxerim, ut rex ille, Nabuchodonosor nuncupatus, 
 Ochus fuerit, sub quo Baguam fuisse mundiaies historici 
 prodiderunt.

ceterum illud nemini mirum esse oportebit, quod 
 scriptores saecularium litterarum nihil ex his, quae sacris uoluminibus 
 scripta sunt, attigerunt: Dei spiritupraeualente, ut intaminata 
 ab ore corrupto uel falsis uera miscente intra sua tantum 
 mysteria contineretur historia, quae separata a mundi negotiis et 
 sacris tantumuocibus proferenda permisceri cum aliis uelut aequali 
 sorte non debuit:

etenim erat indignissimum, ut alia agentibus 
 aut alia quaerentibus haec quoque cum reliquis miscerentur. sed 
 pergam ad cetera ac per Iudith gesta, ut potero, paucis absoluam.

Igitur reuersis, ut supra memorauimus, in solum patrium 
 Iudaeis, necdum composito rerum aut urbis statu, rex Persarum 
 Medis bellum infert atque aduersus regem eorum, Arphaxad


 


 


 
 nomine, acie confligit secundo euentu: perempto rege gentem 
 imperio adiungit.

idem reliquis nationibus facit, praemisso Holofeme, 
 quem principem militiae delegarat, cum milibus peditum 
 c et xx, equitum xn . is Cilicia et Arabia bello uastatis multas 
 urbes aut ui capit aut metu in deditionem compellit. iamque.

Damascum admotus exercitus magno Iudaeos terrore perculerat.

sed impares ad resistendum, neque ad deditionem adquiescentibus 
 animis, expertis quippe usque antea captiuitatis mala, ad templum 
 frequentes concurrunt. ibi communi gemitu permixtoque ululatu 
 diuinum auxilium implorant: satis se Deo ob peccata uel crimina 
 dedisse poenarum; reliquiis saltem seruitio nuper exemptis parceret.

interea Holofernes Moabitis in deditionem acceptis atque 
 aduersum Iudaeos in societatem belli assumptis, cum ab eorum 
 principibus inquireret, quibusnam uiribus freti Hebraei deditioni 
 animos non dedissent,

Achior quidam comperta edisserit, Iudaeos 
 Dei cultores, pio a patribus ritu institutos, olim in Aegypto pependisse 
 seruitium: inde diuino munere eductos ac siccatum mare 
 pedibus emensos, postremo omnibus gentibus deuictis habitatas 
 maioribus terras recepisse.

exin uario rerum statu floruisse aut 
 concidisse, atque iterum malis emersisse, secundum merita iratum 
 ant placatum Deum uicissitudine expertos, dum peccantes incursionibus 
 hostium aut captiuitatibus coercentur, propitio numine 
 semper inuicti. ceterum, si praesenti tempore absque peccato sint, 
 nullo modo eos posse superari: sin aliter se habeant, facile uincendos.

ad haec Holofernes ferox multis uictoriis, nihil sibi inuictum 
 ratus, ira accensus, cur ex peccato potissimum Iudaeorum pendere 
 illius uictoria putaretur, propelli Achior in castra Hebraeorum 
 iubet, ut cam his periret, quos uinci non posse affirmauerat.

ac 
 tum Iudaei montes petiuerant: ita quibus id negotii datum, ima


 


 


 
 montium successere ibique uinctum Achior reliquerunt. quod ubi 
 Iudaei animaduerterunt, exemptum uinculis in collem perducunt. 
 causas rei quaerentibus gesta exponit receptusque in pacem exitum 
 opperiebatur. is post uictoriam circumcisus Iudaeus factus est.

igitur Holofernes difficultate locorum comperta, quia adiri praecelsa 
 non poterant, montes militibus circumdat et summa cura 
 Hebraeos aquationibus prohibet: eoque maturius obsidionem sensere. 
 itaque uicti penuria aquae ad Oziam principem concurrunt, 
 proni omnes ad deditionem. ille uero opperiendum paulisper et 
 diuinum auxilium expectandum respondens, quinto demum die 
 deditionis tempus constituit.

Quod ubi Iudith compertum, quae uiro uidua, praediues 
 opibus, insignis specie, sed moribus quam uultu illustrior tum in 
 castris erat, artis suorum rebus etiam certo sibi exitio audendum 
 aliquid et temptandum rata, caput comit, uultu expolitur, comite 
 ancillacastra hostium ingreditur.

statimque ad Holofemem deducta 
 perditas res suorum memorat, se transfugio uitae consuluisse. 
 deinde a duce poscit liberum extra castra nocturno tempore egressum 
 orandi gratia. mandatum id uigilibus portarumque custodibus.

sed ubi per triduum egrediendi ac redeundi consuetudinem 
 sibi barbaris fidem fecit, Holofernem cupido incessit dediticiae 
 corpore abuti: etenim forma excellenti Persam facile permouerat. 
 ita ad ducis tentorium per Baguam eunuchum deducitur, initoque 
 conuiuio barbarus multo se uino obruit.

tum remotis ministris, 
 priusquam uim mulieri inferret, somno captus est. Iudith tempore 
 arrepto caput hostis desecat secumque aufert. et cum secundum 
 consuetudinemcastrisegredi crederetur, incolumis regressa.

postero 
 die Hebraei, caput Holofernis de superioribus ostentantes,


 


 


 
 eruptione facta ad castra hostium pergunt. tum uero barbari signum 
 pugnae poscentes tabernaculum ducis frequentes assistunt. ubi 
 truncum corpus repertum. foeda formidine in fugam uersi terga 
 hostibus praebuerunt.

Iudaei fugientes persecuti caesisque multis 
 milibus castris ac praeda potiti. Iudith summis laudibus celebrata 
 c et v annos uixisse traditur.

haec si Ocho rege, ut opinamur, 
 gesta sunt anno imperii eius duodecimo, a tempore Hierosolymae 
 restitutae usque in id bellum fuerunt anni duo et xx. ceterum 
 Ochus xx et in annos regnauit.

fuit autem ultra omnes cruentus 
 et plus quam barbaro animo. hunc Baguas spado aegrotantem 
 uenenis sustulit. post eum Arses, filius eius, triennio imperium 
 tenuit, Darius annos TIn .

Aduersum hunc Alexander Macedo acie conflixit. eo uicto 
 Persis imperium ademptum, quod ab initio Cyri steterat annos 
 cc et L.

Alexander uictor fere omnium gentium adiisse Hierosolymae 
 templum dicitur ac dona intulisse, edixitque per omne 
 imperium, quod sui iuris effecerat, ut Iudaeis ibidem degentibus 
 esset liberum in patriam reuerti. exacto duodecimo imperii anno, 
 septimo posteaquam Darium deuicerat, apud Babylonam defunctus 
 est.

regnum amici eius, qui simul cum illo maxima illa bella 
 gesserant, partiti sunt. hi aliquanto tempore sine usurpatione 
 regali susceptas partes procurauerunt, Arridaeo quodam Philippo 
 Alexandri fratre regnante, cui perimbecillo uerbo datum imperium 
 uidebatur, re autem penes eos erat, qui sibi exercitum et prouincias 
 distribuerant.

nec uero hic rerum status diu mansit, omnesque 
 se reges appellari maluerunt. primus in Syria post Alexandrum 
 Seleucus rex fuit, subiecta eidem Perside ac Babylone.

qua 
 tempestate Iudaei annuum stipendium trecenta argenti talenta 
 regi dabant, nec tamen per externos magistratus, sed per sacerdotes 
 suos regebantur. patrioque ritu uiuebant, donec plerique 
 eorum longa rursum pace corrupti miscere omnia seditionibus et


 


 


 
 turbare coepenmt , affectantee summum sacerdotium libidine, auaritia 
 et dominandi cupidine.

Namque primum sub rege Seleuco, Antiochi magni filio, 
 Oniam sacerdotem, uirum sanctum atque integrum, Simon quidam 
 falsis apud regem criminibus insimulatum excutere nequiuerat.

interiecto deinde tempore Iason frater Oniae Antiochum regem, 
 qui Seleuco fratri successerat, adiit, augmentum stipendii pollioena , 
 si sibi summum sacerdotium traderetur.

et quamquam insolitum 
 neque ante permissum erat perpetuo sacerdotio perfungi, 
 sollicitus tamen regis animus, aeger auaritia, facile superatus est. 
 ita depulso Onia Iasoni sacerdotium mandatum.

is foede admodum 
 ciues patriamque lacerauit. dein cum per Menelaum quendam, 
 Simonis illius fratrem, promissam regi pecuniam misisset, patefacta 
 semel ambitioni uia, isdem artibus, quibus Iason prius, 
 Menelaus sacerdotium obtinuerat.

nec multo post, cum promissum 
 argenti modum non reddidisset, loco pellitur: Lysimachus substituitur. 
 inde inter Iasonem et Menelaum foeda certamina, donec 
 Iason profugus patria excessit.

his initiis corruptis moribus eo 
 usque processum, ut plerique popularium ab Antiocho poscerent, 
 permitti sibi more gentilium uiuere. quod cum rex petentibus 
 annuisset, certatim pessimus quisque delubra extruere, idolis 
 supplicare, legem profanare occeperat. interea Antiochus rediens

ab Alexandria — namque tum bellum regi Aegyptio intulerat, 
 quod iussu senatus et populi Romani deposuit, Paulo et Crasso 
 consulibus — Hierosolymam adiit. cum discordantem superstitionibus 
 susceptis populum repperisset, legem Dei destruens et his 
 fauens, qui impia sequebantur, omnia templi ornamenta detraxit


 


 


 
 ac multa caede uastauit.

id gestum ab excessu Alexandri anno 
 centesimo uno et quinquagesimo, Paulo, ut diximus, Crassoque 
 consulibus, post quinquennium fere quam Antiochus regnare 
 coeperat.

Sed ut temporum ordo consertus sit ac liqueat euidentius, 
 quis hic fuerit Antiochus, regum, qui post Alexandrum in Syria 
 fuerant, et nomina et tempora enumerabimus.

defuncto, ut supra 
 retulimus, rege Alexandro, ab amicis eius regnum omne diuisum 
 ac regio nomine aliquamdiu administratum est. Seleucus post 
 nouem annos in Syria rex est appellatus, regnauitque annos n et 
 xxx. post eum Antiochus, filius eius, annos unum de uiginti.

inde Antiochus, Antiochi filius, qui et Theus cognominatus est, 
 annos xv. post hunc Seleucus filius, cognomine Callinicus, annos 
 unum et uiginti. item Seleucus, filius Callinici, annos tres.

hoc 
 defuncto Antiochus frater [Callinici] Asiam et Syriam tenuit 
 annos vn et xxx. hic est Antiochus, aduersus quam Lucius Scipio 
 Asiaticus bellauit: quo bello uictus et imperii parte multatus 
 eet . hic duos filios habuit, Seleucum et Antiochum, quem obsidem 
 Romanis dederat.

ita Antiocho magno mortuo Seleucus filius 
 eius natu maior regnum indeptus est, sub quo Oniam sacerdotem 
 a Simone insimulatum diximus. tum Antiochus a Romanis dimissus 
 datusque in locum eius obses Demetrius, Seleuci regis, qui 
 eo tempore regnabat, filius. Seleuco mortuo anno imperii duodecimo 
 regnum frater Antiochus, qui Romae obses fuerat, occupauit.

is post quinquennium quam regnare coeperat, ut supra 
 docuimus, Hierosolymam depopulatus est. etenim graue Romanis 
 stipendium pensitans ipse inmensis sumptibus paene necessario 
 cogebatur pecunias rapto quaerere neque ullam praedandi occasionem 
 omittere.

post biennium deinde, pari rursum clade affectis 
 Iudaeis, ne forte frequentibus malis compulsi bellum sumerent,


 


 
 praesidium arci imposuit. inde sacram legem euertere aggressus 
 mittit edictum, ut omnes relictis maiorum traditionibus gentilium 
 ritu uiuerent.

nec defuere qui profano imperio uolentes parerent. 
 tum uero foedum spectaculum: per uniuersas urbes palam. 
 in plateis litabatur, sacra etiam legis et prophetarum uolumina 
 igni cremata.

Ea tempestate Matthathias, Iohannis filius, sacerdos erat. hic 
 cum a regiis cogeretur edicto parere, egregia constantia profana 
 contemnens, Hebraeum publice profanantem in ore omnium iugulauit. 
 tum demum reperto duce facta secessio est.

Matthathias 
 oppido egressus, multis ad eum confluentibus, speciem iusti 
 exercitus effecerat: quis omnibus destinatum erat aduersus profanum 
 imperium se annis tueri, et uel in bello occumbere quam 
 impias cerimonias exercere.

interea Antiochus per Graecas quoque 
 urbes, quae in illius imperio erant, repertos Iudaeos sacricare 
 cogebat mauditisque cruciatibus reluctantes afficiebat.

qua 
 tempestate illustris illa passio septem fratrum matrisque fuit: 
 qui omnes, cum legem Dei, instituta maiorum uiolare suppliciis 
 cogerentur, mori maluerunt. ad extremum poenas mortesque 
 eorum comitata mater est.

Interea Matthathias moritur: uicarium exercitui, quem parauerat 
 ducem, ludam filium substituit. huius ductu aduersum 
 regios frequentibus proeliis prospere pugnatum.

nam primum 
 Apollonium ducem hostium, qui magnis copiis in conflictum 
 descenderat, cum omni exercitu deleuit. quod cum Seron quidam, 
 qui tum Syriae praeerat, comperisset, multiplicatis legionibus 
 ludam aggressus, ferox quia numero praestabat, ubi in 
 aequum descensum, fusus ac fugatus, octingentis ferme amissis 
 in Syriam regressus est.

id ubi compertum est Antiocho, ira


 


 


 
 et dolore succensus, quippe angebatur duces suos cum magnis 
 exercitibus deuictos, auxilium per omne regnum contrahit, donatiuum 
 militibus, exhaustis penitus thesauris, largitur.

etenim 
 tum praecipue grauiter pecuniae inopia affectus erat. nam deficientibus 
 Iudaeis ab eo, qui ei ultra trecenta argenti talenta 
 annua pensitauerant, praeterea Graecis urbibus multisque regionibus 
 persecutionis malo turbatis — ne gentilibus quidem pepercerat, 
 quos deserere inueteratas superstitiones et ad unum 
 ritum deducere temptauerat, illis quidem, ubi nihil sancti erat, 
 facile relinquentibus.

sed tamen omnibus metu ac clade affectis 
 — uectigalia cessauerant. quibus rebus aestuans — etenim 
 ipse olim omnibus regibus opulentior suomet scelere inopiam 
 persenserat — copias cum Lysia partitur eique Syriam et bellum 
 aduersus Iudaeos committit, ipse in Persas ad cogenda 
 uectigalia profectus. igitur Lysias duces belli delegit Ptolemaeum, 
 Gorgiam, Doronem et Nicanorem: his XL milia peditum, 
 vn equitum data.

ac primo impetu magnum Iudaeis terrorem 
 intulerunt. tum ludas cunctis desperantibus suos adhortatus, 
 forti animo descenderent in proelium: Deo fretis nihil inuictum 
 fore: saepe antea a paucioribus aduersum plures bene 
 pugnatum.

ieiunio indicto celebratoque sacrificio in aciem descensum: 
 fusae hostium copiae, ludas castris potitus multumque 
 ibi auri et Tyriarum opum repertum. namque ex Syria negotiatores 
 nihil de uictoria dubitantes, regium exercitum secuti spe 
 captiuos mercandi, praedae fuere.

haec ubi Lysiae ex nuntiis 
 comperta, maiore cura copias parat annoque post immani exercitu 
 Iudaeos aggreditur: uictus Antiochiam se recepit.

ludas pulsis hostibus Hierosolymam regressus purgare templum 
 et restituere animum intendit, quod euersum ab Antiocho profanatumque 
 a gentibus foedam sui speciem praebebat.

sed Syris 
 arcem tenentibus, quae continua templo et loci natura superior


 


 


 
 atque inexpugnabilis erat, adiri subiecta non poterant, crebris 
 eruptionibus prohibentibus.

aduersum hos ludas ualidissimam 
 suorum aciem obiecit. ita opus sacrae aedis curatum templumque 
 muro circumdatum, constitutique qui perpetuum praesidium armati 
 agitarent.

at Lysias multiplicato exercitu in Iudaeam regressus 
 rursum uincitur, magna clade exercitus et auxiliorum, quae 
 ei a ciuitatibus missa in bello conspirauerant.

interea Antiochus, 
 quem in Persidem profectum supra memorauimus, oppidum Elymum, 
 regionis illius opulentissimum, fanumque ibi situm multo 
 auro refertum, diripere conatus, confluente undique ad defensio* 
 aem loci multitudine fugatus: insuper nuntium accepit, res [uel] 
 a Lysia [uel a Lysimacho] inprospere gestas.

ita ex maerore animi 
 corporis morbo incubuit. sed cum internis doloribus angeretur, 
 reminiscens malorum, quibus populum Dei uexauerat, merito 
 sibi illa accidisse confitebatur. deinde post paucos dies moritur, 
 cum regnasset annos undecim. Antiocho filio regnum reliquit, cui 
 Eupator nomen fuit.

Ea tempestate ludas Syros in arce positos obsidebat. qui cum 
 fame atque inopia afficerentur, missis ad regem nuntiis praesidium 
 implorant. ita Eupator cum centum milibus et equitum 
 uiginti milibus suis subsidio uenit, praeeuntibus aciem cum ingenti 
 terrore elefantis.

tum ludas laxata obsidione regi obuiam 
 tendit primoque proelio Syros fundit. rex petit pacem: quia fido 
 ingenio male usus, perfidiam consecuta ultio.

nam Demetrius, 
 Seleuci filius, quem Romanis obsidem datum supra memorauimus, 
 ut audiuit Antiochum decessisse, petiuit, ut se in 
 regnum remitterent. quod cum ei negatum fuisset, clam Roma 
 profugit, in Syriam uenit regnumque occupauit, Antiochi filio, 
 qui annum unum et menses sex regnauerat, interfecto.

hoc


 


 


 
 regnante primum Iudaei a populo Romano amicitiam foedusque 
 petiere: benigneque excepta legatio, decreto aenatus socii atque 
 amici appellati. interim Demetrius aduersus ludam per duces 
 SUO8 bellum gerebat.

ac primum per Bacchidem quendam et Alcimum 
 Iudaeum. ductus exercitus: post Nicanor bello praepositus 
 in proelio occubuit. tum Bacchides et Alcimus resumptis 
 uiribus auctisque copiis aduersum ludam confligunt in ea pugna 
 uictores Syri cruente admodum uictoria usi.

Hebraei in locum 
 Iudae Ionatham, fratrem eius , deligunt interea Alcimus cum 
 foede Hierosolymam uastasset, moritur: Bacchides socio deatitutus 
 ad regem redit. dein post biennium rursus Bacchides bellum 
 Iudaeis intulit, uictus pacem petit. quae propositis conditionibus 
 data, si perfugas captiuosque et omnia bello rapta 
 redderet.

Dum haec intra Iudaeam geruntur, adolescens quidam Rhodi 
 educatus, nomine Alexander, Antiochi se esse filium dictitans, 
 quod falsum erat, adiutus opibus Ptolemaei regis Alexandrini, 
 in Syriam cum exercitu uenit: Demetrium bello superatum occidit, 
 cum regnasset annos XII.

hic Alexander, priusquam aduersus 
 Demetrium confligeret, foedus cum Ionatha fecerat eumque 
 ueste purpurea et insignibus regiis donauerat. ob quod eum Ionatha 
 auxiliis iuuerat uictoque Demetrio primus omnium congratulatum 
 occurrerat. neque postea Alexander datam fidem corrupit.

ita quinquennio, quo rerum potitus est, res Iudaeorum tranquillae 
 fuerunt. igitur Demetrius Demetrii filius, qui post mortem 
 patris Cretam confugerat, hortante Lasthene Cretensium 
 duce, regnum patrium bello repetens, impar uiribus Ptolemaeum 
 Philometorem regem Aegypti, Alexandri socerum, iam 
 tum genero infestum, ut sibi sit auxilio, implorat.

ille uero non 
 tam supplicis precibus quam spe Syriae occupandae illectus copias 
 cum eo iungit, ac filiam Alexandro nuptam dat Demetrio.


 


 


 
 aduersus hos Alexander acie confligit. eo proelio Ptolemaeus cadit, 
 Alexander uincitur:

paulo post interfectus, cum regnasset annos 
 quinque uel, ut in plerisque auctoribus repperi, nouem.

Demetrius regnum indeptus Ionatham benigne habuit, foedus 
 cum eo fecit, Iudaeos legibus suis reddidit. interea Tryphon, 
 qui partium Alexandri fuerat, praefectus Syriae regno ∗ ∗ ∗ eum 
 bello prohibiturus. contra Ionatha in proelium descendit, terribilis 
 XL milium exercitu.

Tryphon, ubi se imparem cernit, pacem 
 simulat, receptumque. in amicitiam inuitatumque Ptolemaidam 
 interfecit. post Ionatham summa rerum ad Simonem fratrem 
 defertur. is funus fratris magnifice curauit septemque illas 
 pyramidas nobilissimi operis extraxit, in quibus et fratrum et 
 patris ossa condidit.

tum Demetrius, refecto cum Iudaeis foedere, 
 contemplatione cladis a Tryphone illatae — nam post Ionathae 
 necem urbes eorum atque agros bello uastauerat — annua 
 eis uectigalia in perpetuum remittit: etenim usque ad id tempus 
 regibus Syriae, nisi cum armis restiterunt, stipendium pensitauerant .

id gestum Demetrii regis anno secundo, quod ideo


 


 
 signauimus, quia usque in hunc annum per tempora Asianorum 
 regum cucurrimus, ut ratio temporum digesta luceret.

nunc 
 autem per tempora eorum, qui Iudaeis uel pontifices uel reges 
 fuerunt, usque ad Christi natiuitatem rerum ordinem digeremus.

Igitur post Ionatham Simon frater eius, ut supra dictum est, 
 Hebraeis praefuit iure pontificis. id enim ei tum et a suis et a 
 populo Romano honori%delatum .

hic cum secundo Demetrii regis 
 anno ciuibus praeesse coepisset, post octo annos insidiis Ptolemaei 
 circumuentus occubuit. huic Iohannes filius successit. qui cum aduersum 
 Hyrcanos, gentem ualidissimam, egregie pugnasset, 
 Hyrcani cognomen accepit. mortuus est annos VI et xx rerum 
 potitus.

post hunc Aristobulus pontifex substitutus primus omnium 
 post captiuitatem regium nomen assumpsit capitique diadema 
 imposuit. exacto anno diem functus est.

Alexander deinde 
 filius eius, rex pariter et pontifex fuit, regnauit annos VII et xx: 
 in cuius actibus nihil praeter crudelitatem memoria dignum repperi. 
 hic cum Aristobulum et Hyrcanum paruos filios reliquisset, 
 Salina siue Alexandra uxor eius regnum per nouem annos tenuit.

post huius obitum foeda inter fratres de regno certamina. ac primum 
 Hyrcanus imperium obtinebat: mox ab Aristobulo fratre 
 pulsus confugit ad Pompeium, qui tum Mitridatico bello confecto 
 pacataque Armenia et Ponto uictor omnium gentium, quas 
 adierat, introrsum pergere et uicina quaeque Romano imperio 
 adiungere cupiens, causas belli et materiam uincendi quaerebat. 
 igitur Hyrcanum libens excepit ductuque eius Iudaeos aggreditur:

urbe capta atque eruta templo pepercit. Aristobulum uinctum 
 Romam mittit, Hyrcano ius pontificatus restituit: impositoludaeis 
 stipendio procuratorem eis Antipatrum quendam


 


 
 

 Ascalonitem praeposuit.

Hyrcanus quattuor et triginta annos rerum potitus, 
 dum aduersum Parthos bellum gerit, capitur.

Tum Herodes alienigena, Antipatri Ascalonitae filius, regnum 
 Iudaeae a senatu et populo Romano petiit accepitque. hunc primum 
 Iudaei externum regem coeperunt habere. etenim iam aduentante 
 Christo necesse erat secundum uaticinia prophetarum 
 suis eos ducibus priuari, ne quid ultra Christum expectarent.

sub 
 hoc Herode, anno imperii eius tertio et xxx, Christus natus est 
 Sabino et Rufino consulibus, vm Kai . Ianuarias.

uerum haec, 
 quae euangeliis ac deinceps Apostolorum actibus continentur, 
 attingere non ausus, ne quid forma praecisi operis rerum dignitatibus 
 deminueret, reliqua exequar.

Herodes post natiuitatem 
 Domini regnauit annos IIII: nam omne imperii eius tempus vu 
 et xxx anni fuerunt. postque eum Archelaus tetrarcha annis VIIII, 
 Herodes annis xx et IIII.

hoc regnante, anno regni eius octauo 
 et decimo, Dominus cruci fixus est FuSo Gemino et Rubellio Gemmo 
 consulibus: a quo tempore usque in Stiliconem consulem 
 sunt anni CCCLXXII.

Apostolorum actus Lucas edidit usque in tempus, quo Paulus 
 Romam deductus est Nerone imperante: qui non dicam regum, 
 sed omnium hominum et uel inmanium bestiarum sordidissimus 
 dignus extitit, qui persecutionem primus inciperet: nescio an et 
 postremus explerit, siquidem opinione multorum receptum sit, 
 ipsum ante Antichristum uenturum.

huius uitia ut plenius exponerem 
 res admonebat, nisi non esset huius operis tam uasta ingredi: 
 id tantum annotasse contentus sum, hunc per omnia foedissima 
 et crudelissima eo processisse, ut matrem interficeret, post 
 etiam Pythagorae cuidam in modum sollemnium coniugiorum


 


 


 
 denuberet; inditumque imperatori flammeum; dos et genialis 
 torus et faces nuptiales, cuncta denique, quae uelinfeminis non 
 sine uerecundia conspiciuntur, spectata.

reliqua uero eius incertum 
 pigeat an pudeat magis disserere. hic primus Christianum nomen 
 tollere aggressus est: quippe semper inimica uirtutibus uitia sunt 
 et optimi quique ab improbis quasi exprobrantes aspiciuntur.

namque eo tempore diuina apud urbem religio inualuerat, Petro 
 ibi episcopatum gerente et Paulo, posteaquam ab iniusto prae- 
 - sidis iudicio Caesarem appellauerat, Romam deducto: ad quem 
 tum audiendum plures conueniebant, qui ueritate intellecta uirtutibusque 
 Apostolorum, quas tum crebro ediderant, permoti ad 
 cultum Dei se conferebant.

etenim tum illustris illa aduersus 
 Simonem Petri ac Pauli congressio fuit. qui cum magicis artibus, 
 ut se deum probaret, duobus suffultus daemoniis euolasset, 
 orationibus Apostolorum fugatis daemonibus, delapsus in terram 
 populo inspectante disruptus est.

Interea abundante iam Christianorum multitudine accidit ut 
 Roma incendio conflagraret, Nerone apud Antium constituto. sed 
 opinio omnium inuidiam incendii in principem retorquebat, credebaturque 
 imperator gloriam mnovandae urbis quaesisse.

neque 
 ulla re Nero efficiebat, quin ab eo iussum incendium putaretur. 
 igitur uertit inuidiam in Christianos, actaeque in innoxios crudelissimae 
 quaestiones: quin et nonae mortes excogitatae, ut ferarum 
 tergis contecti laniatu canum interirent, multi crucibus affixi 
 aut flamma usti, plerique in id reseruati, ut cum defecisset dies, 
 in usum nocturni luminis urerentur.

hoc initio in Christianos 
saeuiri coeptum. post etiam datis legibus religio uetabatur, palamque 
 edictis propositis Christianum esse non licebat. tum Paulus 
 ac Petrus capitis damnati:

quorum um ceruix gladio desecta, 
Petrus in crucem sublatus est. dum haec Romae geruntur, Iudaei,


 


 


 


 
 praesidis sui Festi Flori iniurias non ferentes, rebellare coeperunt. 
 aduersus eos Vespasianus proconsulari imperio a Nerone 
 missus multis grauibusque proeliis deuictos coegit intra muros 
 Hierosolymae confugere.

interim Nero iam etiam sibi pro conscientia 
 scelerum inuisus, humanis rebus eximitur, incertum an 
 ipse sibi mortem consciuerit: certe corpus illius nonrepertum .

unde creditur, etiam si se gladio ipse trangfixerit , curato uulnere 
 eius seruatus, secundum illud, quod de eo scriptum est: et 
 plaga mortis eius curata est, sub saeculi fine mittendus, 
 ut mysterium iniquitatis exerceat.

Igitur post excessum Neronis Galba. imperium rapuit: mox 

 
 Otho Galba interfecto occupauit.

tum Vitellius e Gallia fretus 
 exercitibus, quibus praeerat, urbem ingressus, Othone interfecto 
 summam rerum usurpauit. quae posteaquam ad Vespasianum 
 delata, licet malo exemplo, bono tamen affectu rei publicae ab 
 improbis uindicandae, cum Hierosolymam obsideret, sumit imperium 
 et, ut mos est, diademate capiti imposito ab exercitu 
 consalutatus. Titum filium Caesarem facit: eidem pars copiarum 
 et obsidendae Hierosolymae negotium datum.

Vespasianus Romam 
 profectus, summo fauore senatus et populi receptus, cum 
 se Vitellius interfecisset, imperium confirmauit. interea Iudaei 
 obsidione clausi, quia nulla neque pacis neque deditionis copia 
 dabatur, ad extremum fame interibant, passimque uiae oppleri 
 cadaueribus coepere, uicto iam officio humandi: quin omnia nefanda 
 esca super ausi ne humanis quidem corporibus pepercerunt, 
 nisi quae eiusmodi alimentis tabes praeripuerat.

igitur defessis 
 defensoribus irrupere Romani. ac tum forte in diem Paschae 
 omnis ex agris aliisque Iudaeae oppidis multitudo conuenerat:


 


 


 
 nimirum ita Deo placitum, ut eo tempore, quo Dominum cruci 
 aftixerat , gens impia internecioni daretur.

Pharisaei aliquantisper 
 pro templo acerrime restiterunt, donec obstinatis ad mortem 
 animis ultro se subiectis ignibus intulerunt. numerus peremptorum 
 ad undecies centena milia refertur, capta uero C milia ac 
 uenundata.

fertur Titus adhibito consilio prius deliberasse, an 
 templum tanti operis euerteret. etenim nonnullis uidebatur, 
 aedem sacratam ultra omnia mortalia illustrem non oportere deleri, 
 quae seruata modestiae Romanae testimonium, diruta perennem 
 crudelitatis notam praeberet.

at contra alii et Titus ipse 
 euertendum in primis templum censebant, quo plenius Iudaeorum 
 et Christianorum religio tolleretur: quippe has religiones, 
 licet contrarias sibi, isdem tamen ab auctoribus profectas; Christianos 
 ex Iudaeis extitisse: radice sublata stirpem facile perituram.

ita Dei nutu accensis omnium animis templum dirutum, 
 abhinc annos trecentos triginta et unum. atque haec ultima 
 templi euersio et postrema Iudaeorum captiuitas, qua extorres 
 . patria per orbem terrarum dispersi cernuntur , cotidie mundo 
 testimonio sunt, non ob aliud eos quam ob illatas Christo impias 
 manus fuisse punitos. nam saepe alias, cum propter peccata captiuitatibus 
 traderentur, numquam tamen ultra LXX annos seruitutis 
 poenam pependerunt.

Interiecto dein tempore Domitianus, Vespasiani filius, persecutus 
 est Christianos. quo tempore Iohannem apostolum atque 
 euangelistam in Pathmum insulam relegauit: ubi ille arcanis 
 sibi mysteriis reuelatis librum sacrae Apocalypsis, qui quidem a 
 plerisque aut stulte aut impie non recipitur, conscriptum edidit. 
 non multo deinde interuallo tertia persecutio per Traianum fuit.

qui cum tormentis et quaestionibus nihil in Christianis morte aut 
 poena dignum repperisset, saeuiri in eos ultrauetuit .

sub Adriano 
 deinde Iudaei rebellare uoluerunt, Syriam ac Palaestinam


 


 
 diripere conati: misso exercitu subacti sunt. qua tempestate Adrianus, 
 existimans se Christianam fidem loci iniuria perempturum, 
 et in templo et loco Dominicae passionis daemonum simulacra 
 constituit.

et quia Christiani ex Iudaeis potissimum putabantur 
 — namque tum Hierosolymae non nisi ex circumcisione habebat 
 ecclesia sacerdotem — militum cohortem custodias in perpetuum 
 agitare iussit, quae Iudaeos omnes Hierosolymae aditu arceret.

quod quidem Christianae fidei proficiebat, quia tum paene omnes 
 Christum Deum sub legis obseruatione credebant. nimirum id 
 Domino ordinante dispositum, ut legis seruitus a libertate fidei 
atque ecclesiae tolleretur.

ita tum primum Marcus ex gentibus 
 apud Hierosolymam episcopus fuit. quarta sub Adriano persecutio 
 numeratur, quam tamen postea exerceri prohibuit, iniustum 
 esse pronuntians, ut quisquam sine crimine reus constitueretur.

Post Adrianum Antonino Pio imperante pax ecclesiis fuit. sub 
 Aurelio deinde, Antonini filio, persecutio quinta agitata. ac tum 
 primum intra Gallias martyria uisa, serius trans Alpes Dei religione 
 suscepta. sexta deinde Seuero imperante Christianorum 
 uexatio fuit.

quo tempore Leonida, Origenis pater, sacrum in 
 martyrio sanguinem fudit. interiectis deinde annis VIII et XXX 
 pax Christianis fuit, nisi quod medio tempore Maximinus nonnullarum 
 ecclesiarum clericos uexauit.

mox Decio imperante iam 
 tum septima persecutione saeuitum in Christianos. inde Valerianus 
 octauus sanctorum hostis fuit.

post eum, interiectis annis fere 
 quinquaginta, Diocletiano et Maximiano imperantibus acerbissima 
 persecutio exorta, quae per decem continuos annos plebem Dei 
 depopulata est. qua tempestate omnis fere sacro martyrum cruore 
 orbis infectus est: quippe certatim gloriosa in certamina ruebatur 
 multoque auidius tum martyria gloriosis mortibus quaerebantur, 
 quam nunc episcopatus prauis ambitionibus appetuntur.

nullis umquam magis bellis mundus exhaustus est, neque maiore 
 umquam triumpho uicimus, quam cum decem annorum


 


 
 stragibus uinci non potuimus.

extant etiam mandatae litteris praeclarae 
 eius temporis martyrum passiones, quas conectendas non putaui, 
 ne modum operis excederem.

Sed finis persecutionis illius fuit abhinc annos VIIII et LXXX, 
 quo tempore Christiani imperatores esse coeperunt. namque 
 tum Constantinus rerum potiebatur, qui primus omnium Romanorum 
 principum Christianus fuit.

sane tum Licinius, qui aduersum 
 Constantinum de imperio certauit, milites suos litare 
 praeceperat: abnuentes militia reiciebat. sed id inter persecutiones 
 non computatur: adeo res leuioris negotii fuit, quam ut 
 ad ecclesiarum uulnera perueniret.

exinde tranquillis rebus pace 
 perfruimur: neque ulterius persecutionem fore credimus, nisi eam, 
 quam sub fine iam saeculi Antichristus exercebit. etenim sacris 
 uocibus decem plagis mundum afficiendum pronuntiatum est: ita 
 cum iam VIIII fuerint, quae superest ultima erit.

hoc temporum 
 tractu mirum est quantum inualuerit religio Christiana. tum 
 siquidem Hierosolyma horrens ruinis frequentissimis ac magnificentissimis 
 ecclesiis adornata.

namque Helena, mater principis 
 Constantini, quae Augusta cum filio conregnabat, cum Hierosolymam 
 agnoscere concupisset, reperta ibi idola ac templa protriuit: 
 mox usa regni uiribus basilicas in loco Dominicae passionis 
 et resurrectionis et ascensionis constituit.

illud mirum, 
 quod locus ille, in quo postremum institerant diuina uestigia, 
 cum in caelum Dominus nube sublatus, continuari pauimento 
 cum reliqua stratorum parte non potuit, siquidem quaecumque 
 applicabantur, insolens humana suscipere terra respueret, excussis 
 in ora apponentium saepe marmoribus.

quin etiam calcati 
 Deo pulueris adeo perenne documentum est, ut uestigia impressa 
 cernantur.

et cum cotidie confluentium fides certatim Domino 
 calcata diripiat, damnum tamen arena non sentiat, et eandem 
 adhuc sui speciem, uelut impressis signata uestigiis, terra 
 custodit.

Eiusdem reginae beneficio crux Domini tum reperta: quae 
 neque in principio obsistentibus Iudaeis potuerat consecrari, et 
 postea dirutae ciuitatis oppressa ruderibus, non nisi tam fideliter 
 requirenti meruit ostendi.

igitur Helena primum de loco passionis 
 certior facta, admota militari manu atque omnium prouincialium 
 multitudine in studia reginae certantium, eSbdi terram et contigua 
 quaeque ac uastissima ruinarum purgari iubet: mox pretium 
 fidei et laboris tres pariter cruces, sicut olim Domino ac 
 latronibus duobus fixae fuerant, reperiuntur.

hic uero maior 
 dinoscendi patibuli, quo Dominus pependerat, difficultas ommum 
 animos mentesque turbauerat, ne errore mortalium forsitan pro 
 cruce Domini latronis patibulum consecrarent.

capiunt deinde 
 consilium, ut aliquem recens mortuum crucibus admouerent. nec 
 mora, quasi Dei nutu funus extincti sollemnibus exequiis deferebatur 
 concursuque omnium feretro corpus eripitur.

duabus prius 
 frustra crucibus admotis, ubi Christi patibulo attactum est, dictu 
 mirabile, trepidantibus cunctis, funus excussum et inter spectatores 
 suos astitit: crux reperta dignoque ambitu consecrata.

His per Helenam gestis, principe Christiano libertatem atque 
 exemplum fidei mundus acceperat : sed longe atrocius periculum 
 cunctis ecclesiis illa pace generatum. namque tum haeresis 
 Arriana prorupit totumque orbem iniecto errore turbauerat.

etenim duobus Arriis acerrimis perfidiae huius auctoribus imperator 
 etiam deprauatus, dum sibi religionis officium uidetur implere, 
 uim persecutionis exercuit: actique in exilium episcopi, 
 saeuitum in clericos, animaduersum in laicos, qui se ab Arriorum 
 communione secreuerant.

quae autem Arrii praedicabant, 
 erant huiusmodi: patrem Deum instituendi orbis causa genuisse


 


 


 
 filium, et pro potestate sui ex nihilo in substantiam nouam atque 
 alteram Deum nouum alterumque fecisse: fuisse autem tempus, 
 quo filius non fuisset.

igitur huius mali causa synodus apud Nicaeam 
 ex toto orbe contrahitur, ccc siquidem et duodeuiginti 
 episcopis congregatis: fides plena, conscribitur, haeresis Arriana 
 damnatur, imperator decretum episcopale complectitur.

Aniani 
 nihil contra sanam fidem retractare ausi, se quoque tamquam 
 adquiescentes nec aliud sentientes ecclesiis miscuerunt: manebat 
 tamen in pectoribus eorum insitum in catholicos uiros odium, et 
 aduersus quos de fide disceptare non poterant, eos subornatis 
 accusatoribus fictisque criminibus appetebant.

Itaque primum Athanasium Alexandriae episcopum, uirum 
 sanctum, qui apud Nicaenam synodum diaconus adfuerat, aggrediuntur 
 absentemque condemnant.

etenim ad crimina, quae falsi 
 testes congesserant, aggregabant, quod Marcellum atque Photmum 
 haereticos sacerdotes, synodi iudicio condemnatos, prauo 
 studio recepisset.

sed de Photino dubium non erat merito fuisse 
 damnatum: in Marcello nihil tum damnatione dignum repertum 
 uidebatur, maximeque ei a studiis partium innocentia accesserat, 
 quod eosdem illos iudices, a quibus fuerat condemnatus, haereticos 
 esse nemo dubitabat.

ceterum Arriani non hos potius quam 
 Athanasium remouere cupiebant. itaque imperatorem eo usque 
 compellunt, ut Athanasius exulatum ad Gallias mitteretur.

mox 
 in Aegypto LXXX episcopi congregati Athanasium iniuste 
 condemnatum esse pronuntiant. res ad Constantinum refertur: 
 iubet ex toto orbe apud Sardicam episcopos congregari atque 
 . omne iudicium, quo Athanasius damnatus fuerat, retractari i.


 


 

 
 
 inter haec Constantinus moritur:

synodus congregata iam Constantio 
 imperatore Athanasium absoluit, Marcellus quoque 
 episcopatui redditur: nam de Photino episcopo Sirmiensi non est 
 rescissa sententia, qui etiam nostrorum iudicio haereticus probatur. 
 et tamen hoc ipsum Marcellum grauabat, quia Photinus 
 auditor eius fuisse in adolescentia uidebatur.

uerum tamen ad 
 Athanasii absolutionem etiam illud accesserat, quod Vrsatius et 
 Valens, principes Arrianorum, cum post synodum Sardicensem 
 uiderentur a communione secreti, coram positi a Iulio Romanae 
 urbis episcopo ueniam poposcerunt, quod innoxium condemnassent, 
 meritoque eum sententia concilii Sardicensis absolutum 
 professi sunt.

Interfecto deinde tempore Athanasius, cum Marcellum parum 
 sanae fidei penitus comperisset, a communione suspendit. habuitque 
 ille hanc uerecundiam, ut tanti uiri iudicio notatus sponte 
 concederet.

ceterum antea innocens, postea deprauatus, uideri 
 poterat iam tum nocens fuisse, cum de eo fuerat iudicatum. 
 nacti ergo Arriani istiusmodi occasionem conspirant penitus Sardicensis 
 synodi decreta subuertere.

etenim eis color quidam subpetere 
 uidebatur, ut tam iniuste fuisset pro Athanasio iudicatum, 
 quam Marcellus fuerat absolutus, qui nunc etiam Athanasii indicio 
 esse haereticus probaretur.

namque Marcellus Sabellianae 
 haeresis assertor extiterat: Photinus uero nonam haeresim iam 
 ante protulerat, a Sabellio quidem in unione dissentiens, sed initium 
 Christi ex Maria praedicabat.

igitur Arriani astuto consilio 
 miscent innoxium criminosis, damnationemque Photini et Marcelli 
 et Athanasii eadem sententia comprehendunt, illud nimirum 
 apud imperitorum animos praestruentes, ut non putarentur de 
 Athanasio perperam iudicasse, qui de Marcello atque Photino 
 uera sensissent.

uerumtamen ea tempestate Arriani perfidiam 
 suam occultabant: non ausi palam erroris sui dogmata praedicare 
 catholicos se gerebant, nihil sibi prius agendum rati quam


 


 
 ut Athanasium ecclesia submouerent, qui semper eis uelut murus 
 obstiterat: quo remoto reliquos in libidinem suam cessuros sperabant.

sed pars episcoporum, quae Arrios sequebatur, damnationem. 
 Athanasii cupitam accepit: pars coacti metu et factione 
 studia partium concesserant: pauci, quibus fides cara et ueritas 
 potior erat, iniustum iudicium non receperunt: inter quos 
 Paulinus, episcopus Treuerorum, oblata sibi epistola ita subscripsisse 
 traditur, se in Photini atque Marcelli damnationem 
 praebere consensum, de Athanasio non probare.

Tum uero Arriani, ubi doli parum processerant, ui agere 
 decernunt. nam quidlibet audere atque agere facile erat regis 
 amicitia subnixis, quem sibi prauis adulationibus deuinxerant. 
 quin etiam ex consensione multorum inexpugnabiles erant:

nam 
 . omnes fere duarum Pannoniarum episcopi multique Orientalium 
 ac tota Asia in perfidia eorum coniurauerant.

sed principes mali 
 istius habebantur a Singiduno Yrsatins , Valens a Mursa, Heraclia 
 Theodorus, Stephanus Antiochenus, Acatius a Caesarea, 
 Menofantus Epheso, Georgius Laodicia, Narcissus a Neronopoli.

hi ita palatium occupauerant, ut nihil sine eorum nutu ageret 
 imperator, obnoxius quidem omnibus, sed praecipue Valenti 
 deditus.

nam eo tempore, quo apud Mursam contra Magnentium 
 armis certatum, Constantius descendere in conspectum pugnae 
 non ausus in basilica martyrum extra oppidum sita, Valente tum 
 eius loci episcopo in solatium assumpto, diuersatus est. ceterum 
 Valens callide per .. suos disposuerat, ut quis proelii fuisset euentus 
 primus cognosceret, uel gratiam regis captans, si prior 
 bonum nuntium detulisset, uel uitae consulens, ante.capturus 
 fugiendi spatium, si quid contra accidisset.

itaque paucis, qui 


 


 


 
 circa regem erant, metu trepidis, imperatore anxio, primus 
 nuntiat hostes fugere. cum ille indicem ipsum intromitti posceret, 
 Valens ut reuerentiam sui adderet, angelum sibi fuisse 
 nuntium respondit.

facilis ad credendum imperator palam postea 
 dicere solitus, se Valentis meritis, non uirtute exercitus uicisse.

Ab hoc initio illecti principis extulere animos Arriani, potestate 
 regis usuri, ubi auctoritate sua parum ualuissent. igitur 
 cum sententiam eorum, quam de Athanasio dederant, nostri non 
 reciperent, edictum ab imperatore proponitur, ut qui in damnationem 
 Athanasii non subscriberent, in exilium pellerentur.

ceterum 
 a nostris tum apud Arelatem ac Bitteras, oppida Galliarum, 
 episcoporum concilia fuere. petebatur, ut priusquam in Athanasium 
 subscribere cogerentur, de fide potius disceptarent, ac tum 
 demum de re cognoscendum, cum de persona iudicum constitisset.

sed Valens sociique eius prius Athanasii damnationem 
 extorquere cupiebant, de fide certare non ausi. ab hoc partium 
 conflictu agitur in exilium Paulinus. interea Mediolanum conuenitur, 
 ubi tum aderat imperator: eadem illa contentio nihil 
 inuicem relaxabat.

tum Eusebius Vercellensium et Lucifer a 
 Carali Sardiniae episcopi relegati. ceterum Dionysius, Mediolanensium 
 sacerdos, in Athanasii damnationem se consentire subscripsit, 
 dummodo de fide inter episcopos quaereretur. sed Valens 
 et Vrsatius ceterique metu plebis, quae catholicam fidem 
 egregio studio conseruabat, non ausi piacula profiteri intra palatium 
 congregantur.

illinc epistolam sub imperatoris nomine emittunt, 
 omni prauitate infectam, eo nimirum consilio, ut, si eam 
 aequis auribus populus recepisset, publica auctoritate cupita proferrent: 
 sin aliter fuisset excepta, omnis inuidia esset in rege, et 
 ipsa uenialis, quia etiam tum catechumenus sacramentum fidei 
 merito uideretur potuisse nescire.

igitur lecta in ecclesia epistola 
 populus auersatus. Dionysius, quia non esset assensus, urbe


 


 
 pellitur, statimque eius in locum Auxentius episcopus snbrogatur .

Liberius quoque urbis Romae et Hilarius Pictauorum episcopi 
 dantur exilio. Rhodanium quoque, Tolosanum antistitem, 
 qui natura lenior non tam suis uiribus quam Hilarii societate non 
 cesserat Arrianis, eadem conditio implicuit, cum tamen hi 
 omnes parati essent Athanasium a communione suspendere, modo 
 ut de fide inter episcopos quaereretur.

sed Arrianis optimum 
 uisum praestantissimos uiros a certamine submouere. ita pulsi in 
 exilium, quos supra memorauimus, abhinc annos quinque et XL, 
 Arbitione et Lolliano consulibus. sed Liberius paulo post urbi 
 redditus ob seditiones Romanas.

ceterum exules satis constat 
totius orbis studiis celebratos, pecuniasque eis in sumptum affatim 
 congestas, legationibusque eos plebis catholicae ex omnibus 
 fere prouinciis frequentatos.

Interea Arriani non occulte, ut antea, sed palam ac publice 
 haeresis piacula praedicabant: quin etiam synodum Nicaenam 
 pro se interpretantes, quam unius litterae adiectione corruperant, 
 caliginem quandam iniecerant ueritati.

nam ubi όμοούσιο v erat 
 scriptum, quod est unius substantiae, illi όμοιούσιον , quod est 
 similis substantiae, scriptum esse dicebant, concedentes similitudinem, 
 dum adimerent unitatem, quia multum ab unitate 
 similitudo distaret : ut uerbi gratia pictura humani corporis esset 
 homini similis, nec tamen haberet hominis ueritatem.

sed quidam 
 ex his ultra processerant, άνομοιο v σίαν id est dissimilem . 
 substantiam, confirmantes. eoque his certaminibus processum, 
 ut istiusmodi piaculis orbis terrarum implicaretur.

nam Italiam, 
 Illyricum atque Orientem Valens e Vrsatius ceterique, quorum 
 nomina edidimus, infecerant. Gallias nostras Saturninus Arelatensium 
 episcopus, homo impotens et factiosus, premebat.

Osium 


 


 
 quoque ab Hispania in eandem perfidiam concessisse opinio fuit: 
 quod eo mirum atque incredibile uidetur, quia omni fere aetatis 
 suae tempore constantissimus nostrarum partium. et Nicaena synodus 
 auctore illo confecta habebatur: nisi fatiscente aeuo — etenim 
 maior centenario fuit, ut sanctus Hilarius in epistolis refert 
 — delirauerat.

quis rebus perturbato orbe terrarum et morbo 
 quodam ecclesiis languentibus, segnior quidem, sed non minus 
 grauis cum principem exercebat, quod licet Arriani, quibus 
 fauebat, superiores uiderentur, necdum tamen de fide inter episcopos 
 conueniret.

Igitur apud Ariminum, urbem Italiae, synodum congregari 
 iubet: idque Tauro praefecto imperat, ut collectos in unum non 
 ante dimitteret, quam in unam fidem. consentirent, promisso 
 eidem consulatu, si rem effectui tradidisset.

ita missis per Illyricum, 
 Italiam, Africam, Hispanias Galliasque magistri officialibus , 
 acciti aut coacti quadringenti et aliquanto amplius occidentales 
 episcopi Ariminum conuenire: quibus omnibus annonas 
 et cellaria dari imperator praeceperat.

sed id nostris, id est Aquitanis, 
 Gallis ac Britannis, indecens uisum: repudiatis fiscalibus 
 propriis cum sumptibus uiuere maluerunt. tres tantum et: Britannis 
 inopia proprii publico usi sunt, cum oblatam a ceteris 
 collationem respuissent, sanctius putantes fiscum grauare quam 
 singulos.

hoc ego Gauidium episcopum nostrum quasi obtrectantem 
 referre solitum audiui, sed longe aliter senserim laudique 
 attribuo, episcopos tam pauperes fuisse, ut nihil proprium haberent 
 neque ab aliis potius quam a fisco sumerent, ubi neminem 
 grauabant: ita in utrisque egregium exemplum. de reliquis nihil


 


 
 memoria dignum traditur, sed redeo ad ordinem.

posteaquam 
 omnes, ut supra diximus, in unum collecti sunt, fit partium 
 secessio. ecclesiam nostri optinent, Arriani autem aedem, tum 
 de industria uacantem, orationis loco capiunt, sed hi non amplius 
 quam LXXX, reliqui nostrarum partium erant.

igitur frequentibus 
 conciliis nihil actum, nostris in fide manentibus, illis de 
 perfidia non cedentibus. ad postremum placuit decem legatos 
 mitti ad imperatorem, ut quae esset partium fides uel sententia, 
 cognosceret sciretque pacem cum haereticis esse non posse.

idem 
 Arriani faciunt mittuntque numero pari legatos, qui aduersum 
 nostros coram imperatore confligerent. sed ex parte nostrorum 
 leguntur homines adulescentes, parum docti et parum cauti: ab 
 Arrianis autem missi senes, callidi et ingenio ualentes, uetemo 
 perfidiae imbuti, qui apud regem facile superiores extiterunt.

sed nostris mandatum, ne quo modo cum Arrianis communionem 
 went omniaque integra synodo reseruarent.

Interim in Oriente exemplo Occidentalium imperator iubet 
 cunctos fere episcopos apud Seleuciam Isauriae oppidum congregari.

qua tempestate Hilarius, quartum iam exilii annum in 
 Phrygia agens, inter reliquos episcopos, per uicarium ac praesidem 
 data euectionis copia, adesse compellitur.

cum tamen 
 nihil de eo specialiter mandasset imperator, iudices tantum generalem 
 iussionem secuti, qua omnes episcopos ad concilium 
 cogere iubebantur, hunc quoque inter reliquos uolentes misere. 
 ut ego conicio , Dei nutu ita gestum, ut uir diuinarum rerum instructissimus, 
 cum de fide disceptandum erat, interesset.

is ubi 
 Seleuciam uenit, magno cum fauore exceptus omnium in se animos 
 et studia conuerterat. ac primum quaesitum ab eo, quae


 


 


 
 asset Gallorum fides: quia tum, Arrianis praua de nobis uulgantibus, 
 suspecti ab Orientalibus habebamur trionymam solitarii 
 Dei unionem secundum Sabellium credidisse. sed exposita 
 fide sua iuxta ea, quae Nicaeae erant a patribus conscripta, Occidentalibus 
 perhibuit testimonium.

ita absolutis omnium animis, 
 intra conscientiam communionis nec non etiam in societatem receptus 
 concilioque ascitus est. agi deinde coeptum, repertique 
 prauae haeresis auctores atque ab ecclesiae corpore auulsi.

m eo 
 numero fuere Georgius ab Alexandria, Acatius, Eudoxius, V ranius , 
 Leontius, Theodosius, Euagrius, Theodulas . sed confecta 
 synodo decreta ad imperatorem legatio, quae gesta insinuaret. 
 damnati quoque ad regem profecti, satis freti sociorum uiribus 
 et principis societate.

Interea legatos Ariminensis concilii ex parte nostrorum compellit 
 imperator uniri haereticorum communioni: eisdemque conscriptam 
 ab improbis fidem tradit, uerbis fallentibus inuolutam,_ 
 quae catholicam disciplinam perfidia latente loqueretur.

namque 
 usiae uerbum tamquam ambiguum et temere a patribus usurpatum, 
 neque ex auctoritate scripturarum profectum, sub specie 
 falsae rationis abolebat, ne unius cum patre substantiae filius 
 crederetur. eadem fides similem patri filium fatebatur. sed interius 
 aderat fraus parata, ut esset similis, non esset aequalis.

ita dimissis legatis praefecto mandatum, ut synodum non ante 
 laxaret, quam conscriptae fidei consentire se omnes subscriptionibus 
 profiterentur: ac si qui pertinacius obsisterent, dummodo is 
 numerus intra quindecim esset, in exilium pellerentur.

sed regressis 
 legatis, licet uim regiam deprecantibus, negata communio. 
 enimuero compertis quae decreta erant maior rerum et 
 consiliorum perturbatio: dein paulatim plerique nostrorum, 
 partim imbecillitate ingenii, partim taedio peregrinationis 
 euicti, dedere se aduersariis, iam post reditum legatorum superioribus 
 et ecclesiam nostris inde detrusis optinentibus: factaque 
 semel inclinatione animorum cateruatim in partem


 


 
 alteram concessum, donec ad uiginti usque nostrorum numerus 
 inminutus est.

Sed hi quanto pauciores, tanto ualidiores erant. constantissimus 
 inter eos habebatur noster FoegadiuB et Seruatio Tungrorum 
 episcopus. hos, quia minis et terriculis non cesserant, Taurus 
 precibus aggreditur ac lacrimans obtestatur, mitiora uti consulerent. 
 clausos intra unam urbem episcopos iam septimum mensem 
 agere, iniuria hiemis et inopia confectis nullam spem reuersionis 
 dari: quis tandem esset finis ?

sequerentur plurium exemplum, 
 auctoritatem saltem ex numero sumerent. enimuero Foegadius 
 paratum se exilio atque ad omne supplicium, in quod deposceretur, 
 profiteri: se ab Arrianis conceptam fidem non recepturum.

ita in hoc certamine aliquot dies tracti: ubi parum ad 
 pacem proficiebant, paulatim et ipse infractior, ad extremum 
 proposita conditione euincitur.

namque Valens et Vrsatius affirmantes, 
 praesentem fidem catholica ratione conceptam, ab Orientalibus 
 imperatore auctore prolatam cum piaculo repudiari: et 
 quis discordiarum finis foret, si, quae Orientalibus placuisset, 
 Occidentalibus displiceret?

postremo si quid minus plene praesenti 
 fide editum uideretur, ipsi adderent, quae addenda putarent: 
 praebituros se in his quae essent adiecta consensum. fauorabilis 
 professio pronis omnium animis excepta, nec ultra nostri 
 repugnare ausi, iam quoquo modo finem rebus imponere cupientes.

dein conceptae a Foegadio et Seruatione professiones edi coepere: 
 in quis primum damnatus Arrius totaque eius perfidia 
 ceterum etiam patri aequalis et sine initio, sine tempore Dei 
 filius pronuntiatur.

tum Valens tamquam nostros adiuuans subiecit 
 sententiam, cui inerat occultus dolus, filium Dei non esse 
 creaturam sicut ceteras creaturas: fefellitque audientes fraus professionis. 
 etenim his uerbis, quibus similis esse ceteris creaturis


 


 


 
 filius negabatur, creatura tamen, potior tantum ceteris pronuntiabatur.

ita neutra pars uicisse se penitus aut uictam putare poterat, 
 quia fides ipsa pro Arrianis, professiones uero postea 
 adiectae pro nostris erant, praeter illam, quam Valens anbiunIerat , 
 quae tum non intellecta sero demum animaduersa est. hoc 
 uero modo concilium dimissum, bono initio foedo exitu consummatum.

Igitur Arriani rebus nimium prospere et secundum uota fluentibus 
 Constantinopolim ad imperatorem concurrunt: ibi repertos 
 Seleuciensis synodi legatos ui regia compellunt, exemplo 
 Occidentalium prauam illam fidem recipere.

plerique abnuentes 
 iniuriosa custodia ac fame etiam uexati captiuam conscientiam 
 dedere. multi constantius renitentes adempto episcopatu in 
 exilium detrusi atque in eorum locum alii dati. ita optimis sacerdotibus 
 aut metu territis aut exilio deductis perfidiae paucorum 
 cuncti concesserant.

aderat ibi tum Hilarius, a Seleucia legatos 
 secutus, nullis certis de se mandatis opperiens imperatoris uoluntatem, 
 si forsitan redire ad exilium iuberetur. is ubi extremum 
 fidei periculum animaduertit, Occidentalibus deceptis Orientales 
 per seelus uinci, tribus libellis publice datis audientiam regis 
 poposcit, ut de fide coram aduersariis disceptaret.

id uero Arriani 
 maximo opere abnuere. postremo quasi discordiae seminarium et 
 perturbator Orientis redire ad Gallias iubetur, absque exilii 
 indulgentia.

uerum ubi permensus est orbem paene terrarum, 
 malo perfidiae infectum, dubius animi et magna curarum mole 
 aestuans, cum plerisque uideretur non ineundam cum his communionem, 
 qui Ariminensem synodum recepissent, optimum 
 factu arbitratus reuocare cunctos ad emendationem et paenitentiam, 
 frequentibus intra Gallias conciliis, atque omnibus fere 
 episcopis de errore profitentibus, apud Ariminum gesta condemnat 
 et in statum pristinum ecclesiarum fidem reformat.

resistebat 
 sanis consiliis Saturninus Arelatensium episcopus, uir


 


 
 sane pessimus et ingenio malo prauoque. uerum is praeter haeresis 
 infamiam multis atque infandis criminibus conuictus ecclesia 
 eiectus est. ita partium uires amisso duce infractae.

PatemuI 
 etiam a Petrocoriis, aeque uecors nec detrectans perfidiam profiteri, 
 sacerdotio pulsus: ceteris uenia. data. illud apud omnes 
 constitit unius Hilarii beneficio Gallias nostras piaculo haeresis 
 liberatas.

ceterum Lucifer tum Antiochiae longe diuersa sententia 
 fuit. nam in tantum eos, qui Arimini fuerant, condemnauit, ut 
 se etiam ab eorum communione secreuerit, qui eos uel sub satisfactione 
 uel paenitentia recepissent.

id recte an perperam constituerit 
 dicere non ausim. Paulinus e Rhodanius in Phrygia 
 defuncti: Hilarius sexto anno, postquam redierat, in patria obiit.

Sequuntur tempora aetatis nostrae grauia et periculosa, quibus 
 non usitato malo pollutae ecclesiae et perturbata omnia. 
 namque tum primum infamis illa Gnosticorum haeresis intra Hispanias 
 deprehensa, superstitio exitiabilis arcanis occultata secretis.

origo istius mali Oriens atque Aegyptus, sed quibus ibi 
 initiis coaluerit haud facile est disserere. primus eam intra Hispanias 
 Marcus intulit, Aegypto profectus, Memphi ortus. huius 
 auditores fuere Agape quaedam, non ignobilis mulier, et rhetor 
 Helpidius.

ab his Priscillianus est institutus, familia nobilis, 
 praediues opibus, acer, inquies, facundus, multa lectione eruditus, 
 disserendi ac disputandi promptissimus, felix profecto, si 
 
 non prauo studio corrupisset optimum ingenium:

prorsus multa 
 in animi et corporis bona cerneres. uigilare multum, famem 
 ac sitim ferre poterat, habendi minime cupidus, utendi parcissimus.

sed idem uanissimus et plus iusto infIatior profanarum 
rerum scientia : quin et magicas artes ab adolescentia eum exercuisse 
 creditum est. is ubi doctrinam exitiabilem aggressus est, 
 multos nobilium pluresque populares auctoritate persuadendi et 
 arte blandiendi allicuit in societatem.

ad hoc mulieres nouarum 
rerum cupidae, fluxa fide et ad omnia curioso ingenio,


 


 


 
 cateruatim ad eum confluebant : quippe humilitatis speciem ore et 
 habitu praetendens honorem sui et reuerentiam cunctis iniecerat.

iamque paulatim perfidiae istius tabes pleraque Нispaniae peruaserat, 
 quin et nonnulli episcoporum deprauati, inter quos Instantius 
 et Saluianus Priscillianum non solum consensione, sed sub

quadam etiam coniuratione susceperant, quoad Hyginus, episcopus 
 Cordubensis, ex uicino agens, comperta ad Y dacium Emeritae 
 sacerdotem referret.

is uero sine modo et ultra quam oportuit Instantium 
 sociosque eius lacessens, facem quandam nascenti incendio 
 subdidit, ut exasperauerit malos potius quam compresserit.

Igitur post multa inter eos nec digna memoratu certamina 
 apud Caesaraugustam synodus congregatur, cui tum etiam Aquitani 
 episcopi interfuere.

uerum haeretici committere se iudicio non 
 ausi: in absentes tamen lata sententia damnatique Instantius et 
 Saluianus episcopi, Helpidius et Priscillianus laici.

additum 
 etiam ut, si qui damnatos in communionem recepisset, sciret in se 
 eandem sententiam promendam. atque id Ithacio t Sossubensi 
 episcopo negotium datum, ut decretum episcoporum in omnium 
 notitiam deferret et maximeHyginum extra communionem faceret, 
 qui, cumprimus omnium insectari palam haereticos coepisset, 
 postea turpiter deprauatus in communionem eos recepisset.

interim 
 Instantius et Saluianus damnati iudicio sacerdotum Priscillianum 
 etiam laicum, sed principem malorum omnium, una 
 secum Caesaraugustana synodo notatum, ad confirmandas uires 
 suas episcopum in Abilensi oppido constituunt, rati nimirum, si 
 hominem acrem et callidum sacerdotali auctoritate armassent, 
 tutiores fore sese.

tum uero Y dacius atque Ithacius acrius instare,


 


 
 arbitrantes posse inter initia malum comprimi: sed parum sanis 
 consiliis saeculares iudices adeunt, ut eorum decretis atque executionibus 
 haeretici urbibus pellerentur.

igitur post multa et 
 foeda certamina Ydacio supplicante elicitur a Gratiano tum imperatore 
 rescriptum, quo uniuersi haeretici excedere non ecclesiis 
 tantum aut urbibus, sed extra omnes terras propelli iubebantur.

quo comperto Gnostici diffisi rebus suis, non ausi iudicio certare, 
 sponte cessere, qui episcopi uidebantur: ceteros metus dispersit.

Ac tum Instantius, Saluianus et Priscillianus Romam profecti, 
 ut apud Damasum, urbis ea tempestate episcopum, obiecta 
 purgarent.

sed iter eis praeter interiorem Aquitanicam fuit, ubi 
 tum ab imperitis magnifice suscepti sparsere perfidiae semina. 
 maximeque Elusanam plebem, sane tum bonam et religioni studentem, 
 prauis praedicationibus peruertere. a Burdigala per 
 Delfinum repulsi, tamen in agro Euchrotiae aliquantisper morati, 
 infecere nonnullos suis erroribus.

inde iter coeptum ingressi, 
 turpi sane pudibundoque comitatu, cum uxoribus atque alienis 
 etiam feminis, in quis erat Euchrotia ac filia eius Procula, de 
 qua fuit in sermone hominum Priscilliani stupro grauidam partum 
 sibi graminibus abegisse.

hi ubi Romam peruenere, Damaso 
 se purgare cupientes, ne in conspectum quidem eius admissi 
 sunt. regressi Mediolanum aeque aduersantem sibi Ambrosium 
 reppererunt.

tum uertere consilia, ut, quia duobus episcopis, 
 quorum ea tempestate summa auctoritas erat, non illuserant, 
 largiendo et ambiendo ab imperatore cupita extorquerent. ita 
 corrupto Macedonio, tum magistro officiorum, rescriptum eliciunt, 
 quo calcatis, quae prius decreta erant, restitui ecclesiis 
 iubebantur.

hoc freti Instantius et Priscillianus repetiuere Hispanias; 
 nam Saluianus in urbe obierat: ac tum sine ullo certamine 
 ecclesias, qui bus praefuerant, recepere.

Verum Ithacio ad resistendum non animus, sed facultas defuit, 
 quia haeretici corrupto V oluentio proconsule uires suas


 

 

 confirmauerant.

quin etiam Ithacius ab his quasi perturbator ecclesiarum 
 reus postulatus, iussusque per atrocem executionem deduci trepidus 
 profugit ad Gallias: ibi Gregorium praefectum adiit. qui 
 compertis quae gesta erant, rapi ad se turbarum auctores iubet 
 ac de omnibus ad imperatorem refert, ut haereticis uiam ambiendi 
 praecluderet .

sed id frustra fuit, quia per libidinem et 
 potentiam paucorum cuncta ibi uenalia erant. igitur haeretici 
 suis artibus, grandi pecunia Macedonio data, optinent, ut imperiali 
 auctoritate praefecto erepta cognitio Hispaniarum uicario 
 deferretur: nam iam proconsulem habere desierant:

missique a 
 magistro officiales, qui Ithacium tum in Treueris agentem ad 
 Hispanias retraherent. quos ille callide frustratus, ac postea per 
 Britannium episcopum defensus illusit.

iam tum rumor incesserat 
 clemens, Maximum intra Britannias sumpsisse imperium 
 ac breui in Gallias erupturum. ita tum Ithacius statuit, licet 
 rebus dubiis , noui imperatoris aduentum expectare: interim sibi 
 nihil agitandum.

igitur ubi Maximus oppidum Treuerorum uictor 
 ingressus est, ingerit preces plenas in Priscillianum ac socios eius 
 inuidiae atque criminum.

quibus permotus imperator, datis ad 
 praefectum Galliarum atque ad uicarium Hispaniarum litteris, 
 omnes omnino, quos labes illa inuoluerat, deduci ad synodum 
 Burdigalensem iubet.

ita deducti Instantius et Priscillianus: 
 quorum Instantius prior iussus causam dicere, postquam se 
 parum expurgabat, indignus esse episcopatu pronuntiatus est.

Priscillianus uero, ne ab episcopis audiretur, ad principem prouocauit. 
 permissumque id nostrorum inconstantia, qui aut sententiam 
 uel in refragantem ferre debuerant aut, si ipsi suspecti


 


 
 habebantur, aliis episcopis audientiam reseruare, non causam 
 imperatori de tam manifestis criminibus permittere.

Ita omnes, quos causa inuoluerat, ad regem deducti. secuti 
 etiam accusatores Ydacius et Ithacius episcopi, quorum studium 
 super expugnandis haereticis non reprehenderem, si non studio 
 uincendi plus quam oportuit certassent.

ac mea quidem sententia 
 est, mihi tam reos quam accusatores displicere, certe ttMMHm 
 nihil pensi, nihil sancti habuisse definio: fuit enim audax, loquax, 
 impudens, sumptuosus, uentri et gulae plurimum impertiens.

hic stultitiae eo usque processerat, ut omnes etiam sanctos 
 uiros, quibus aut studium inerat lectionis aut propositum erat 
 certare ieiuniis, tamquam Priscilliani socios aut discipulos in 
 crimen arcesseret.

ausus etiam miser est ea tempestate Martino 
 episcopo, uiro plane Apostolis conferendo, palam obiectar.e haeresis 
 infamiam.

namque tum Martinus apud Treueros constitutus 
 non desinebat increpare Ithacium, ut ab accusatione desisteret 
 Мaximum orare, ut sanguine infelicium abstineret: satis superque 
 sufficere, ut episcopali sententia haeretici iudicati ecclesiis 
 pellerentur: saeuum esse et inauditum naeas , ut causam ecclesiae 
 iudex saeculi iudicaret.

denique quoad usque Martinus Treueris 
 fuit, dilata cognitio est: at mox discessurus egregia auctoritate 
 a Мaximo elicuit sponsionem, nihil cruentum in reos 
 constituendum.

sed postea imperator per Magnum et Rufmn 
 episcopos deprauatus at a mitioribus consiliis deflexuscausam 
 praefecto Euodio permisit, uiro acri e seuero.

is Priscillianum 
 gemino iudicio auditum conuictumque maleficŲ nec diffitentem 
 obscenis se studuisse doctrinis, nocturnos etiam turpium feminarum 
 egisse conuentus nudumque orare solitum, nocentem pronuntiauit 
 redegitque in custodiam, donec ad principem referret. 
 gesta ad palatium delata censuitque imperator, Priscillianum 
 sociosque eius capite damnari oportere.

Ceterum Ithacius uidens, quam inuidiosum sibi apud episcopos 
 foret, ai accusator etiam postremis rerum capitalium iudiciis 
 astitisset - etenim iterari iudicium necesse erat - subtrahit se 
 cognitioni, frustra callidus iam scelere perfecto.

ac tum per Maximum 
 accusator apponitur Patricius quidam, fisci patronus. ita 
 eo insistente Priscillianus capitis damnatus est, unaque cum eo 
 Felicissimus et Armenius, qui nuper a catholicis, cum essent 
 clerici, Priscillianum secuti desciuerant.

Latronianus quoque et 
 Euchrotia gladio perempti. Instantius, quem superius ab episcopis 
 damnatum diximus, in Sylinancim insulam, quae ultra 
 Britannias sita est, deportatus.

itum deinde in reliquos sequentibus 
 iudiciis, damnatique Asariuus et Aurelius diaconus gladio, 
 Tiberianus ademptis bonis in Sylinancim insulam datus. Tertullus, 
 Potamius et Iohannes, tamquam uiliores personae et 
 digni misericordia, quia ante quaestionem se ac socios prodidissent, 
 temporario exilio intra Gallias relegati.

hoc fere modo homines 
 luce indignissimi pessimo exemplo necati aut exiliis multati 
 : quod initio iure iudiciorum et egregio publico defensum 
 postea Ithacius iurgiis sollicitatus, ad postremum conuictus, in 
 eos retorquebat, quorum id mandato et consiliis effecerat ; solus 
 tamen omnium episcopatu detrusus.

nam Ydacius, licet minus 
 nocens, sponte se episcopatu abdicauerat: sapienter id et uerecunde, 
 nisi postea. amissum locum repetere temptasset.

ceterum 
 Priscilliano occiso, non solum non repressa est haeresis, quae 
 illo auctore proruperat, sed confirmata. latius propaga1;a est. 
 namque sectatores eius, qui eum prius ut sanctum honorauerant, 
 postea ut martyrem colere coeperunt.

peremptorum corpora ad 
 Hispanias relata magnisque obsequiis celebrata eorum funera:


 


 
 quin et iurare per Priscillianum summa religio putabatur. at inter 
 nostros perpetuum discordiarum bellum exarserat, quod iam per 
 quindecim annos foedis dissensionibus agitatum nullo modo 
 sopiri poterat.

et nunc, cum maxime discordiis episcoporum 
 omnia turbari ac misceri cernerentur cunctaque per eos odio aut 
 gratia, metu, inconstantia, inuidia, factione, libidine, auaritia, 
 arrogantia, somno, desidia deprauata, postremo plures aduersum 
 paucos bene consulentes insanis consiliis et pertinacibus studiis 
 certabant:

inter haec plebs Dei et optimus unus quisque 
 probro atque ludibrio habebatur.