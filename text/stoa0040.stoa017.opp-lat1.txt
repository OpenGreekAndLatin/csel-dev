De eo quod scriptum est: in principio fecit deus 
 caelum et terram usque ad id quod scriptum est: et 
 factum est uespere et factum est mane dies una. hoc 
 capitulum legis aduersum esse euangelio stultissimi Manichaei 
 arbitrantur dicentes in genesi scriptum esse, quod deus per 
 se ipsum fecerit caelum et terram et lucem, in euangelio 
 autem scriptum esse per dominum nostrum Iesum Christum 
 fabricatum esse mundum, ubi dictum est: et mundus factus 
 est per ipsum, et mundus illum non cognouit. tribus 
 enim modis refelluntur. primo quia cum dicitur: in principio 
 fecit deus caelum et terram, trinitatem ipsam christianus 
 accipit, ubi non solus pater, sed et filius et spiritus sanctus 
 intellegitur. non enim tres deos sed unum deum credimus: 
 patrem et filium et spiritum sanctum, quamuis pater pater sit 
 et filius filius et spiritus sanctus spiritus sanctus. de qua 
 unitate trinitatis hoc loco longum est disputare. deinde quia 
 ubi dicitur: dixit deus: fiat, et factum est, ibi necesse 
 est intellegatur per uerbum eum fecisse. quod fecit. uerbum 
 autem patris est filius. non ergo repugnat hoc capitulum

 

 

 
 
 
 geneseos, ubi scriptum est: et dixit deus: fiat, et factum 
 est, illi loco euangelii, ubi dicitur: et mundus per eum 
 factus est. id est per dominum nostrum, quia ipse est 
 uerbum patris, per quod facta sunt omnia. postremo si propterea 
 in genesi non intellegitur filius, quia non est dictum. 
 quod per filium deus fecerit, nec in euangelio per filium deus 
 et aues pascit et lilia uestit et cetera innumerabilia, quae 
 ipse dominus dicit deum facere patrem, quamuis non dicat. 
 quod ea per filium faciat. quod autem etiam testimonium 
 apostoli adiungunt, quod ait de domino nostro Iesu Christo: 
 ipse est primogenitus totius creaturae; et omnia per 
 ipsum facta sunt in caelis et in terris. uisibilia et 
 inuisibilia et hoc capitulum aduersum esse dicunt genesi, 
 ubi deus ita dicitur fecisse mundum, ut specialiter filius ibi 
 non sit nominatus, uehementer errant; ea non uident. si ita 
 est, ipsum apostolum sibi esse contrarium, cum alio loco 
 unum dicit: ex quo omnia, per quem omnia, in quo 
 omnia et filium non nominat. quomodo autem hic filius nominatus 
 non est, intellegitur tamen, ita et in genesi; et quomodo 
 sibi haec duo capitula Pauli non aduersantur, ita nec 
 genesis euangelio.

De eo quod scriptum est: et consummauit deus die 
 sexto omnia opera sua, quae fecit, et in septimo requieuit 
 ab eisdem omnibus operibus suis quae fecerat. 
 huic etiam loco Manichaei calumniam mouent et dicunt nouo 
 testamento aduersari, quod in genesi scriptum est deum 
 septimo die requieuisse ab omnibus operibus suis, quae fecit,

 

 
 
 
 quoniam dominus in euangelio dicit: pater meus usque 
 modo operatur. quod nullo modo contrarium est. dominus 
 enim Iudaeorum refellit errorem, qui putabant sic requieuisse 
 deum die septimo, ut ex illo prorsus nihil operaretur. requieuit 
 autem ab omnibus operibus suis. quae fecit. ut iam ultra non 
 faceret mundum cum omnibus, quae in eo sunt, non tamen, 
 ut etiam a mundi administratione requiesceret. non enim 
 scriptum est: requieuit deus ab omnibus operibus. ut 
 deinceps non operaretur, sed scriptum est: requieuit deus ab 
 omnibus operibus suis, quae fecit, ut deinde non in faciendo 
 mundo, a quo opere post perfectionem cessauerat, sed in administrando 
 operaretur, in quo opere eum esse dominus intimauit. 
 nec illa requies, quasi post laborem deum pausam 
 quaesisse. sed ab instituendis rerum naturis post earum rerum 
 perfectionem cessasse significat. quamuis usque adhuc in administrandis 
 operetur. 
 
 Sabbati autem obseruationem non intellegebant Iudaei, 
 qui putabant ab iis etiam operibus. quae ad salutem hominum 
 ualent, oportere cessari. unde illos dominus etiam aliis locis 
 de oue, quae in puteum cecidit, et iumento, quod soluendum 
 est. ut ad aquam ducatur, mirifica comparatione redarguit. 
 sabbatum autem non repudiatum, sed intellectum a christianis 
 destitit quidem carnaliter obseruari, sed spiritaliter retinetur 
 a sanctis, qui intellegunt uocem domini uocantis ad requiem 
 et dicentis: uenite ad me, qui laboratis, et ego uos reficiam; 
 tollite iugum meum super uos et discite a me, 
 quia mitis sum et humilis corde et inuenietis requiem

 

 
 
 
 animabus uestris. iugum enim meum lene est et sarcina 
 mea leuis est. hoc sabbatum, id est hanc requiem 
 scriptura illa significat, quam Iudaei non intellegebant et pro 
 temporum dispensatione carnaliter sequebantur umbram, cuius 
 umbrae quasi corpus, id est ueritas nobis danda erat. sed 
 quemadmodum illa requies dei post fabricatum mundum insinuatur, 
 sic requiem, quae nobis promittitur, post opera, quae 
 in hoc mundo habemus, si iusta fuerint, consequemur, septima 
 scilicet eademque ultima parte saeculi, de qua longum est 
 disputare. non ergo dominus rescindit scripturam ueteris testamenti, 
 sed cogit intellegi, nec sabbatum soluit, ut pereat quod 
 figurabatur, sed aperit potius, ut adpareat quod tegebatur.

De eo quod scriptum est in genesi: et dixit deus: 
 non est bonum solum hominem esse; faciamus ei adiutorium. 
 et inmisit deus Adae somnum et obdormiuit; 
 et sumpsit unam de costis eius, ex qua formauit 
 Euam, quam adduxit ad Adam et ait: ideo relinquet 
 homo patrem et matrem et adhaerebit uxori suae. 
 huic rursus loco Manichaei calumniantur dicentes contra nouum 
 testamentum esse istam sententiam, qua deus scribitur et formasse 
 mulierem et uiro coniunxisse, propterea quia in euangelio 
 dicit dominus: omnis qui reliquerit domum aut 
 uxorem aut parentes aut fratres aut filios propter 
 regnum caelorum, septies tantum accipiet in hoc 
 tempore et in futuro saeculo possidebit uitam aeternam. 
 in qua calumnia miror eos sic esse caecatos uel potius 
 non miror; excaecauit enim illos, sicut scriptum est, 
 malitia eorum. sed tamen quis non uideret tanta in nouo

 

 
 
 
 testamento praecepta de uxore diligenda? cur enim potius 
 uetus testamentum dicunt aduersari huic sententiae domini, • 
 qua dicit relinquendam esse uxorem propter regnum caelorum, 
 et non ipsum nouum sibi aduersari? quod nefas est dicere. 
 intellegenda enim sunt, non temere accusanda, quae inperitis 
 uidentur esse contraria. 
 
 Nam et dominus interrogatus a Iudaeis, utrum ei placeret 
 dato libello repudii dimittere, respondit eis dicens: non 
 legistis, quoniam qui fecit ab initio masculum et 
 feminam et dixit: propter hoc relinquet homo patrem 
 et matrem et adhaerebit uxori suae et erunt duo in 
 carne una. itaque iam non sunt duo, sed una caro. 
 quod ergo deus coniunxit, homo non separet. et dicunt 
 illi: quid ergo Moyses mandauit dari libellum repudii 
 et dimittere? dicit illis Iesus: quia ad duritiam cordis 
 uestri permisit uobis Moyses dimittere uxores uestras; 
 ab initio autem non fuit sic. dico autem uobis: quicumque 
 dimiserit uxorem suam nisi ob causam fornicationis, 
 facit eam moechari, et ipse si alteram duxerit, 
 adulterium committit. ecce habent confirmatam sententiam 
 ueteris testamenti ab ipso domino aduersum inperitiam Iudaeorum. 
 simul etiam Moysi perhibuit testimonium, quod propter 
 duritiam eorum repudium dari permisit. numquid etiam euangelium 
 euangelio dicunt esse contrarium? quod si dicunt hoc 
 capitulum falsum esse et a corruptoribus scripturarum esse 
 additum — nam hoc solent, quando non inueniunt, quid respondeant, 
 dicere — quid ? si alius dicat illud esse inmissum 
 et falsum, quod ipsi proferunt dicente domino: omnis, qui 
 reliquerit domum aut uxorem aut parentes aut filios

 

 
 
 
 propter regnum caelorum et cetera. non intellegunt miseri. 
 quemadmodum omnem fidem christianam, cum ista dicunt, 
 conentur euertere. fides autem uera et ecclesiae catholicae 
 disciplina utrumque uerum et a domino dictum esse confirmat 
 et nullo modo esse contrarium, quia et coniunctio mariti et 
 uxoris a domino est et relictio uxoris propter regnum caelorum 
 a domino est. non enim quia suscitauit Iesus Christus mortuos 
 et dedit eis uitam. propterea ipsa uita non est relinquenda 
 propter regnum caelorum. sic ergo quamuis dominus dederit 
 uxorem uiro, relinquenda est tamen, si opus est. propter regnum 
 caelorum. non enim hoc semper necesse est. sicut apostolus 
 dicit: si quis fidelis habet uxorem infidelem et haec 
 consentit habitare cum illo. non dimittat eam. significat 
 utique. quod, si non consentit habitare cum illo, id est 
 si execratur in illo fidem Christi et non eum patitur. quod 
 christianus est, relinquenda est propter regnum caelorum; 
 sicut idem apostolus in sequentibus dicit: quod si infidelis 
 discedit, discedat; non est enim seruituti subiectus 
 frater aut soror in huiusmodi. si quis ergo relinquit 
 regnum caelorum, dum non uult relinquere uxorem non ferentem 
 christianum uirum, inprobatur a domino; et item si quis 
 uir relinquit uxorem dato libello repudii, cum causa non existit 
 aut fornicationis aut obtinendi regni caelorum, similiter 
 inprobatur a domino. ita nec ista duo capitula euangelica 
 inueniuntur sibi esse contraria nec euangelium ueteri testamento, 
 quia ibi uxor coniungitur uiro, ut simul mereantur 
 possidere regnum caelorum; et ita uxor relinquenda esse praecipitur, 
 si uirum inpediat ad possidendum regnum caelorum.

 

 
 
 
 
 Et ideo quando christianos utrosque apostolus monet, id 
 est maritos et uxores, nonne ita dicit: uiri diligite uxores 
 uestras. sicut et Christus dilexit ecclesiam et tradidit 
 se ipsum pro ea? et: mulieres uiris suis subditae 
 sin.t quasi domino. quia et ecclesia subdita est Christo? 
 nonne illud, quod isti miseri inrident in uetere testamento, 
 quod scriptum est: propterea relinquet homo patrem 
 et matrem et adhaerebit uxori suae, et erunt duo in 
 carne una, in magno sacramento idem apostolus accipit, 
 cum dicit: sacramentum hoc magnum est, ego autem 
 dico in Christo et in ecclesia? deinde subiungit: uerumtamen 
 unusquisque uxorem suam sicut se ipsum diligat: 
 mulier autem ut timeat uirum. nonne alio loco 
 euidentissime ostendit utriusque sexus et naturam et coniunctionem 
 a domino deo conditore atque ordinatore consistere, 
 cum dicit: uerumtamen neque mulier sine uiro neque 
 uir sine muliere in domino. sicut enim mulier ex 
 uiro, ita et uir per mulierem: omnia autem ex deo? 
 quod isti si considerare uellent, non quibusdam capitulis 
 separatis et aduersum se inuicem magna fraude conlatis caliginem 
 facerent inperitis, sed omnia tam in uetere quam in 
 nouo testamento uno sancto spiritu conscripta et commendata 
 esse sentirent. 
 
 Nam et in uetere testamento habent apud Esaiam prophetam, 
 quanta promittantur spadonibus, ne in nouo solo 
 arbitrentur esse laudatos a domino, ubi dicit esse quosdam, 
 qui se ipsos castrauerunt propter regnum caelorum, et addidit: 
 qui potest capere. capiat. nam et Esaias ita dicit: 
 haec dicit dominus spadonibus eis: qui custodierint

 

 
 
 
 praecepta mea et elegerint sibi, quae ego uolo. et 
 capaces fuerint testamenti mei, dabo illis in domo 
 mea et in muro meo locum nomina tissimum, meliorem 
 multum filiorum atque filiarum: nomen aeternum 
 dabo illis nec umquam deerit. certis enim quibusdam 
 umbris et figuris rerum ante domini aduentum secundum mirabilem 
 atque ordinatissimam distributionem temporum populus 
 ille tenebatur, qui testamentum uetus accepit; tamen in eo 
 tanta praedicatio et praenuntiatio noui testamenti est. ut nulla 
 in euangelio atque apostolica disciplina reperiantur quamuis 
 ardua et diuina praecepta et promissa. quae illis etiam libris 
 ueteribus desint. sed sanctae scripturae non temerarios et 
 superbos accusatores, sed diligentes et pios lectores desiderant.

De eo quod scriptum est in genesi: et dixit deus ad 
 Cain: quid fecisti? uox sanguinis fratris tui clamat 
 ad me de terra. nunc maledictus es tu a facie terrae. 
 quae absorbuit et recepit sanguinem fratris tui ei 
 caede manus tuae; te enim operari necesse est terram. 
 quia steriles tibi fructus dabit. huic capitulo geneseos, 
 quo maledictum accepit Cain. ut terrae sterilitate puniretur. 
 calumniantes Manichaei et euangelio contrarium demonstrare 
 cupientes non sane mihi uidentur cogitare cum hominibus se 
 agere, sed prorsus quasi pecora essent. qui eos audirent uel 
 eorum scripta legerent: sic abusi sunt inperitia eorum et 
 tarditate ingenii uel potius animi caecitate. quippe dixerunt 
 huic capitulo illud in euangelio esse contrarium. quod dominus 
 ait discipulis suis: nolite cogitare de crastino; nam

 

 
 
 
 crastinus dies ipse cogitabit sibi. respicite uolatilia 
 caeli, quia non seminant neque metunt neque colligunt 
 in horrea. quasi uero Cain parricida discipulis Christi 
 conparandus fuit, ut, quoniam ille meruit poenam sterilitatis 
 terrae, consequens esset, ut eandem sterilitatem isti etiam 
 paterentur, qui dominum nostrum legum Christum secuti praedicando 
 -euangelio parabantur. immo etiam in istis duobus 
 capitulis, quorum unum de Genesi, alterum de euangelio tamquam 
 sibi inimica posuerunt, tanta inuenitur amicitia atque 
 concordia, ut nulla maior desideranda sit. quid enim congruentius, 
 quid conuenientius quam ut illum, cuius fuerat scelere 
 frater occisus, etiam in terra laborantem sterilitas sequeretur, 
 illis autem, per -quorum ministerium in praedicando dei uerbo 
 fratres liberabantur, etiam de crastino minime cogitantibus 
 fructuosa terra seruiret ? quodsi in uetere testamento exhorrescunt 
 maledicto dei terram sterilem factam esse peccatori, 
 cur non in nouo testamento exhorrescunt maledicto domini 
 nostri Iesu Christi arborem fici aridam factam nullo peccato 
 domini sui? item si domini sententia delectantur, qua discipulis 
 dicit, ne de crastino cogitent, quod de uictu eorum 
 deus curam gerat, cur non et prophetica sententia delectantur, 
 qua cecinit dicens: abice in dominum sollicitudinem 
 tuam et ipse te pascet, ut hoc modo, si possint, miseri 
 intellegant et illa, quae detestantur in uetere testamento de 
 deo dicta usque adeo recta esse. ut etiam in nouo inueniantur, 
 et illa, quae in nouo laudant et praedicant, etiam in uetere 
 reperiri: unde clarescet bene intellegentibus utriusque testamenti 
 manifesta concordia.

De eo quod scriptum est in genesi: faciamus hominem 
 ad imaginem et similitudinem nostram. hunc locum 
 Manichaei. quo scriptum est in genesi hominem factum esse 
 ad imaginem et similitudinem dei, propterea dicunt nouo 
 testamento esse contrarium. quia dominus in euangelio dicit 
 Iudaeis: uos ex patre diabolo estis et desideria patris 
 uestri facere uultis; ille homicida erat ab initio et 
 in ueritate non stetit, quia ueritas in eo non est, et 
 quod alio loco Iudaei serpentum genera et uiperarum appellantur. 
 non intellegunt illud dictum esse de homine antequam 
 peccaret, quod factus est ad imaginem et similitudinem dei, 
 hoc autem, quod in euangelio est, "UOB ex patre diabolo 
 estis" peccatoribus et infidelibus dici. tribus enim modis in 
 scripturis sanctis filiorum nomen accipitur: uno secundum 
 naturam. quomodo Isaac filius Abrahae uel etiam ceteri Iudaei, 
 qui ex eadem origine ueniunt; alio secundum doctrinam. ut 
 filius eius in ea re quisque appelletur, a quo aliquid didicit. 
 sicut filios suos appellat apostolus, qui ab illo didicerunt 
 euangelium; tertio secundum imitationem, sicut filios Abrahae 
 nos uocat apostolus, quod eius fidem imitamur. duobus ergo 
 modis peccatores infideles Iudaei filii diaboli uocantur a domino, 
 uel quod ab ipso inpietatem didicerunt, sicut de ipso 
 diabolo apostolus dicit: qui nunc operatur in filiis diffidentiae; 
 uel quod eum imitantur, quod magis pertinet ad 
 id, quod de illo dictum est: et in ueritate non stetit 
 quia et ipsi Iudaei in ueritate legis, quae sibi data est, non 
 steterunt eodem domino adtestante et dicente: si crederetis

 

 
 
 
 Moysi. crederetis et mihi: ille enim de me scripsit. 
 secundum eorundem peccatorum uenena etiam serpentum et 
 uiperarum genera uocantur. 
 
 Ad imaginem autem dei factum hominem non tantum 
 genesis sed etiam apostolus clamat, cum dicit: uir quidem 
 non debet uelare caput. cum sit imago et gloria dei, 
 mulier autem gloria uiri. et ut manifeste intellegatur non 
 secundum uetustatem peccati, quae corrumpitur, sed secundum 
 spiritalem conformationem factum esse hominem ad imaginem 
 dei. item apostolus monet, ut exuti consuetudine peccatorum, 
 id est uetere homine, induamus nouam uitam Christi. quem 
 nouum hominem appellat. et ut doceat hoc nos aliquando 
 amisisse, renouationem illam uocat. nam ita loquitur: expoliantes 
 uos ueterem hominem cum actibus eius induite 
 nouum. qui renouatur in agnitionem dei secundum 
 imaginem eius. qui creauit eum. filii ergo dei sunt 
 homines renouati ad eius imaginem et ei similes facti usque 
 ad dilectionem inimici. sicut dominus dicit diligere nos debere 
 inimicos nostros, ut similes simus patri nostro, qui in caelis 
 est. quod in potestate nostra ab ipso deo esse positum docet 
 scriptura, cum dicit: dedit eis potestatem filios dei 
 fieri. filii autem diaboli dicuntur homines. cum imitantur 
 eius inpiam superbiam et a luce atque celsitudine sapientiae 
 decidunt et non credunt ueritati, quales dominus arguit, cum 
 dicit: uos ex patre diabolo estis et cetera. cui loco euangelico 
 propheta consonat dicens: ego dixi, dii estis et filii 
 altissimi omnes: uos autem sic'ut homines moriemini 
 et sicut unus de principibus cadetis.

De eo quod scriptum est in exodo: honora patrem tuum 
 et matrem tuam. huic etiam loco, ubi de honorandis parentibus 
 deus praecepit, illum euangelii locum Manichaei 
 dicunt esse contrarium. ubi dominus cuidam dicenti: ibo 
 primum, ut sepeliam patrem meum' respondit: sine 
 mortuos, mortuos suos sepeliant; tu autem ueni et 
 adnuntia regnum dei. quod eodem modo soluitur. quo illud 
 superius. ubi de uxore relinquenda dictum est propter regnum 
 caelorum'. quia et parentes honorare debemus et eos 
 tamen propter adnuntiationem regni dei nulla inpietate contemnimus. 
 nam si uetere testamento contrarium est euangelium 
 propter istam sententiam, incipit etiam apostolo esse contrarium. 
 qui et filios monet, ut honorent parentes. et parentes, 
 ut diligant filios. non solum autem, sed etiam dominus uidebitur 
 sibi esse contrarius — quod credere nefas est —, quia 
 loco alio dicit homini quaerenti uitam aeternam: si uis uenire 
 ad uitam. serua mandata, in quibus etiam illud commemorat: 
 honora patrem et matrem. quibus mandatis perfectis 
 etiam ad dilectionem dei crescitur, in qua est tota perfectio. 
 nam dilectio proximi certus gradus est ad dilectionem dei. et 
 ideo respondenti, quod omnia illa mandata seruaui', dicit unum 
 ei deesse, si uult esse perfectus, ut uendat omnia, quae habet, 
 et det pauperibus et sequatur eum. ex quo manifestum est et 
 honorem parentum in gradu suo esse seruandum et eos tamen 
 in diuini amoris comparatione, praesertim si inpedimento sunt, 
 nulla dubitatione oportere contemni. nam et in scripturis 
 ueteribus habes positum: qui dicit patri aut matri: non 
 noui uos, et filios suos non agnoscit, ipse cognouit

 

 
 
 
 testamentum tuum. ergo si in nouo testamento commendatur 
 parentum dilectio et in uetere commendatur parentum 
 contemptus, ex utroque capite duo sibi testamenta consentiunt.

De eo quod scriptum est in exodo: ego sum deus 
 zelans, retribuens filiis tertiae et quartae generationis, 
 parentum peccata, qui me oderunt. huic loco 
 Manichaei illud de euangelio dicunt esse contrarium. quod 
 dominus dicit: estote benigni sicut pater uester caelestis. 
 qui solem suum oriri facit super bonos et malos 
 et illud aliud. quod item dominus ait: non solum septies 
 peccanti fratri dimittendum sed etiam septuagies 
 septies. a quibus tamen si quaeram, utrum deus non puniat 
 inimicos suos, sine dubio turbabuntur. ipsi enim dicunt deum 
 genti tenebrarum aeternum carcerem praeparare, quam dicunt . 
 esse inimicam deo. et parum est, sed eum etiam sua membra 
 simul cum ipsa gente puniturum esse non dubitant dicere. 
 sed cum ad capitula ueteris et noui testamenti ueniunt, ut 
 inperitos decipiant et ea sibi aduersa esse criminentur, fingunt 
 se nimis bonos. sed dicant nobis. quibus dicturus est dominus: 
 ite in ignem aeternum, qui praeparatus est diabolo 
 et angelis eius, si omnibus parcit et neminem damnat? 
 quare intellegendum est et illud recte dictum esse, quod deus 
 retribuet parentum peccata filiis, qui eum oderunt. ex eo enim, 
 quod addidit: qui me oderunt, intellegitur eos puniri parentum 
 peccatis, qui in eadem peruersitate parentum perseuerare 
 uoluerunt. tales enim non saeuitia, sed potius iustitia 
 dei et sua iniquitate puniuntur, sicut propheta dicit: sanctus 
 enim spiritus disciplinae effugiet fictum et auferet

 

 
 
 
 se a cogitationibus, quae sunt sine intellectu, et corripietur 
 superueniente iniquitate, id est corripietur homo 
 superueniente sibi iniquitate sua, cum ab eo recesserit spiritus 
 sanctus. et alio loco: haec cogitauerunt et errauerunt; 
 excaecauit enim illos malitia eorum et alio loco: criniculis 
 peccatorum suorum unusquisque constringitur. 
 quibus testimoniis ueteris testamenti de nouo consentit apostolus 
 dicens: tradidit illos deus in concupiscentias 
 cordis eorum. qua concordia utriusque testamenti satis 
 ostenditur non esse saeuum deum, sed unumquemque in se 
 saeuire peccando. 
 
 Quod autem in tertiam et quartam scriptum est generationem 
 uindictam procedere, non aliud significari arbitror, nisi 
 quod ab ipso Abraham, qui pater esse incipit populi Iudaeorum, 
 quattuor aetates sunt cum ista, quae nunc agitur, quas 
 Matthaeus euangelista distinguit. una est ab Abraham usque 
 ad Dauid, alia a Dauid usque ad transmigrationem in Babyloniam, 
 tertia a transmigratione in Babyloniam usque ad domini 
 aduentum; inde usque ad finem quarta deputatur tamquam 
 senectus saeculi ceteris aetatibus longior. quas aetates pro 
 generationibus positas credimus, quamuis singulae pluribus 
 generationibus constent. et quoniam tertia incipit a transmigratione 
 Babyloniae, quando Iudaeorum est facta captiuitas, in 
 quarta uero, id est post aduentum domini nostri, gens Iudaeorum 
 a solo proprio penitus eradicata est: hoc datur intellegi, 
 quod dictum est tertiae et quartae generationis peccata parentum 
 redditurum deum, his utique legitime atque debite, 
 qui parentum peccata perseueranter tenere quam dei iustitiam 
 sequi maluerunt. nam non pertinere patris peccata ad filium 
 iuste uiuentem propheta Ezechiel apertissime ostendit.

 

 
 
 
 
 
 Quod autem in euangelio dicitur: estote benigni quemadmodum 
 pater uester caelestis, qui solem suum 
 oriri facit super bonos et malos, non est ueteri testamento 
 contrarium. hoc enim facit deus, ut inuitet ad paenitentiam, 
 sicut dicit apostolus: ignoras, quia patientia dei 
 ad paenitentiam te inuitat? nec tamen ideo credendum est 
 non puniturum deum eos, qui, ut dicit idem apostolus, 
 thesaurizant sibi iram in diem irae et reuelationis 
 iusti iudicii dei, qui reddit unicuique secundum opera 
 sua namque istam dei patientiam et bonitatem etiam propheta 
 praedicat dicens: parcis autem omnibus. quoniam tua 
 sunt omnia, qui animas amas et cetera innumerabilia, 
 quibus intellegitur et in bonitate et in seueritate misericordiam 
 et iustitiam dei testamentum utrumque praedicare. 
 
 Si autem mouentur, quod dictum est: ego sum zelans, 
 moueantur etiam illo, quod dixit apostolus Paulus: zelo dei 
 uos zelo; desponsaui enim uos uni uiro uirginem 
 castam exhibere Christo. sancta enim scriptura uerbis 
 nostris loquens etiam per haec uerba demonstrat nihil digne 
 de deo posse dici. cur enim non etiam ista uerba dicantur 
 de illa maiestate, de qua quicquid dictum fuerit, indigne 
 dicitur, quia omnes opes linguarum omnium ineffabili sublimitate 
 praecedit? nam quoniam zelando solent mariti uxorum 
 pudicitiam custodire, potestatem et disciplinam dei, qua fornicari 
 animam inpune non sinit, zelum dei scripturae uocauerunt. 
 est autem animae fornicatio auersio a fecunditate 
 sapientiae et ad conceptum temporalium inlecebrarum corruptionumque 
 conuersio. 
 
 Illud uero quod dimittendum esse dicit fratri non solum 
 septies sed et septuagies septies, paenitenti utique dicit. deus

 

 

 

 
 
 
 autem illis se dixit retribuere peccata, qui eum oderunt, non 
 qui ei per paenitentiam reconciliantur. nam et apud prophetam 
 dominus dicit: nolo mortem peccatoris, quantum ut 
 reuertatur et uiuat. ex quo facile adparet et in ea patientia, 
 quae inuitat ad paenitentiam, et in ea indulgentia, quae ignoscit 
 paenitentibus, et in ea iustitia. quae punit eos, qui corrigi 
 nolunt, utrumque testamentum sibi conuenire atque congruere 
 tamquam ab uno deo utrumque conscriptum.

De eo, quod in exodo scriptum est: oculum pro oculo, 
 dentem pro dente et cetera talia. huic loco Manichaei, quod 
 in uetere lege par uindicta permittitur et dicitur oculum pro 
 oculo et dentem pro dente esse perdendum. sic calumniantur, 
 quasi et ipse dominus haec duo, sibi ueluti aduersantia atque 
 contraria in euangelio demonstrauerit. ipse enim ait: audistis, 
 quia dictum est antiquis: oculum pro oculo et dentem 
 pro dente: ego autem dico uobis non resistere malo, 
 sed si quis te percusserit in maxillam, praebe illi et 
 alteram, et quicumque uoluerit tecum iudicio contendere 
 et tunicam tuam auferre, dimitte illi et pallium. 
 in quibus duabus sententiis reuera duorum testamentorum 
 differentia demonstratur, sed amborum tamen ab uno deo constitutorum. 
 nam quoniam primo carnales homines ardebant 
 multo amplius se uindicare quam erat illa iniuria, de qua 
 querebantur, constitutus est eis primus lenitatis gradus. ut 
 iniuriae acceptae mensuram nullo modo dolor uindicantis excederet. 
 sic enim et donare aliquando posset iniuriam, qui 
 eam primo non superare didicisset. unde dominus iam per 
 euangelii gratiam ad summam pacem populum ducens huic

 

 
 
 
 gradui superaedificat alterum, ut qui iam audierat non ampliorem 
 uindictam, quam quisque laesus est, reddere, placata 
 mente totum se donare gauderet. quod etiam in illis ueteribus 
 libris propheta praedicat dicens: domine deus meus, si 
 feci istud, si est iniquitas in manibus meis, si reddidi 
 retribuentibus mihi mala. et alius propheta dicit de huiusmodi 
 uiro patiente iniurias et lenissime tolerante: dabit percutienti 
 se maxillam, saturabitur obprobriis. ex quo 
 intellegitur et mensuram uindicandi recte carnalibus constitutam 
 et omnimodam iniuriae remissionem non tantum in 
 nouo testamento esse praeceptam, sed longe ante in uetere 
 praenuntiatam.

De eo, quod scriptum est, quod locutus est deus cum 
 Adam et Eua et cum serpente et cum Cain et ceteris antiquis. 
 inter quos etiam et nonnullis adparuisse scribitur et ab eis 
 uisus esse non uno, sed multis scripturarum locis, in quibus 
 et locutus esse deus cum hominibus inuenitur et nonnullis 
 adparuisse: insidiantur ergo Manichaei et dicunt omnia contraria 
 esse nouo testamento, quoniam dominus dicit: deum 
 nemo uidit umquam nisi unicus filius, qui est in sinu 
 patris; ille adnuntiauit nobis de eo, et iterum quod dicit 
 Iudaeis: nec uocem illius aliquando audistis nec faciem 
 eius uidistis nec uerbum eius habetis in uobis manens, 
 quia ei, quem ille misit, non credidistis. quibus respondemus 
 eo ipso, quod in euangelio scriptum est: deum nemo 
 uidit umquam nisi unicus filius, qui est in sinu 
 patris; ipse adnuntiauit nobis de eo totam ipsam solui

 

 

 
 
 
 posse quaestionem, quia ipse filius, quod est uerbum dei. non 
 solum nouissimis temporibus, cum in carne adparere dignatus 
 est, sed etiam prius a constitutione mundi, cui uoluit de 
 patre adnuntiauit siue loquendo siue adparendo uel per angelicam 
 aliquam potestatem uel per quamlibet creaturam: quia 
 ipse est in omnibus ueritas et omnia illi constant et omnia 
 illi ad nutum seruiunt atque subiecta sunt, ut etiam oculis 
 per uisibilem creaturam cui uult, cum dignatur, adpareat, 
 cum ipse tamen secundum diuinitatem suam et secundum id, 
 quod uerbum est patris, coaeternum patri et incommutabile, 
 per quod facta sunt omnia, non nisi purgatissimo et simplicissimo 
 corde uideatur. et ideo quibusdam locis etiam scriptura 
 ipsa testatur angelum uisum, ubi dicit deum uisum. sicut in 
 illa luctatione Iacob et angelus dictus est ille, qui adparuit. 
 et cum adparuit in rubo Moysi et item in heremo, cum iam 
 eduxisset populum de terra Aegypti, quando legem accepit. 
 deus ei locutus est. sed siue in rubo, cum eum misit. siue 
 postea, cum ei legem dedit, angelum dicit Stephanus in actibus 
 apostolorum ei adparuisse. quod ideo dicimus, ne quis arbitretur 
 uerbum dei, per quod facta sunt omnia, quasi per locos posse 
 definiri et alicui uisibiliter adparere nisi per aliquam uisibilem 
 creaturam. sicut enim uerbum dei est in propheta et recte 
 dicitur dixit propheta' recte item dicitur dixit dominus', quia 
 uerbum dei, quo$ est Christus, in propheta loquitur ueritatem: 
 sic et in angelo ipse loquitur, quando ueritatem angelus adnuntiat, 
 et recte dicitur deus dixit' et deus adparuit' et item 
 recte dicitur angelus dixit' et angelus adparuit', cum illud

 

 
 
 
 dicatur ei persona inhabitantis dei, illud ex persona seruientis 
 creaturae. ex hac regula etiam apostolus ait: an uultis experimentum 
 accipere eius, qui in me loquitur, Christi? 
 
 Si autem hoc mouet, quod in uetere testamento etiam 
 peccatoribus deus loquitur uel Adae uel Euae uel serpenti, 
 adtendant etiam in nouo cuiusmodi exemplum dominus posuit 
 de homine stulto et cupido, quomodo ei locutus est dominus, 
 cum ait: stulte, hac nocte auferetur anima tua a te; 
 haec quae praeparasti, cuius erunt? cum enim ueritas 
 etiam peccatoribus dicitur, per quamlibet creaturam dicatur, 
 non nisi ab illo dicitur, qui unus est uerax. quod autem 
 Iudaeis dicit: nec uocem aliquando eius audistis, ideo 
 dicit. quia non obtemperauerunt isti dumtaxat, cum quibus 
 loquebatur. quibus dicit etiam: nec faciem eius uidistis, 
 quia non potest. quod autem dicit: neque uerbum eius 
 habetis in uobis manens, quia in quo manet uerbum dei, 
 Christus in illo manet, quem isti respuerunt. nam cum ipse 
 dominus dixisset: pater, clarifica me ea claritate, qua 
 fui apud te, priusquam mundus fieret, sonuit uox de 
 caelo: et clarificaui et clarificabo. quam uocem multi 
 Iudaeorum praesentes audierunt nec ideo tamen audisse dicendi 
 sunt. quia non obtemperauerunt, ut crederent. quapropter si 
 non est mirandum, quod uerbum dei, id est unicus filius dei, 
 qui de patre adnuntiat, cui uult per se ipsum, cui uult per 
 aliquam creaturam uel sonando uel adparendo, cum tamen 
 ipse per se ipsum mundo corde uideatur et per illum pater 
 — beati enim mundicordes, quia ipsi deum

 

 
 
 
 uidebunt —: non est mirandum ex utroque testamento ista omnia 
 testimonia consonare.

De eo, quod scriptum est, quod locutus est deus Moysi et 
 dixit illi: loquere ad filios Israhel: sumite primitias 
 ab omni homine, quas mihi destinetis, hoc est aurum. 
 argentum, aeramentum, purpuram, byssum. coccum. 
 pilos caprinos, pelles rubeas agnorum, ligna integra. 
 oleum ad inluminationem. thymiamata. lapides pretiosos, 
 hoc est beryllos, et constituite tabernaculum. 
 in quo commorari uobiscum possim. commouent etiam 
 hinc Manichaei quaestionem et huic scripturarum loco illud 
 in euangelio dicunt esse contrarium, quod ait dominus: DOD 
 iurabis neque per caelum, quia sedes dei est, neque 
 per terram, quia scabellum est pedum eius. disputant 
 enim et magnum aliquid sibi uidentur dicere, cum dicunt: 
 quomodo ille deus, cuius caelum sedes et terra scabellum 
 pedum eius est, in tabernaculo habitat. quod ex auro uel 
 argento et aere et purpura et pilis pecorum pellibusque constructum 
 est? adhibentes etiam testem apostolum Paulum. 
 quia dicit deum lucem habitare inaccessibilem. quibus nos 
 parem quaestionem referimus, et quod de nouo testamento 
 protulerunt, de uetere testamento proferimus. ibi enim inuenitur 
 prius scriptum: caelum mihi sedes est, terra scabellum 
 pedum meorum: quam domum aedificabitis mihi, aut 
 quis locus requiei meae ? nonne manus mea fecit

 

 
 
 
 haec omnia? ecce habent, ubi libri ueteris testamenti praedicant 
 deum in templis manufactis non habitare ; et tamen filius 
 dei nostri flagello de restibus facto expulit de templo eos, 
 qui boues et columbas uendebant, et nummulariorum euertit 
 mensas et ait: domus patris mei domus orationis uocabitur, 
 uos autem fecistis eam speluncam latronum. 
 si ergo aliquis etiam istis duobus ex aduerso capitulis constitutis 
 uelit inperitos decipere et dicere in uetere testamento 
 magnificari deum, cuius dicitur sedes caelum et terra scabellum 
 pedum et negatur habitare in domo manufacta, in nouo autem 
 testamento domus eius dicitur templum constructum ab hominibus: 
 nonne Manichaei uel sero fatebuntur et habitaculum 
 dei per manus hominum factum ad aliquam significationem in 
 utroque testamento accipi et deum non habitare in locis ab 
 hominibus fabricatis in utroque testamento praedicari ?

De eo. quod in exodo scriptum est: ne adoraueritis 
 deos alienos et iterum: deus uester zelans appellatur; 
 zelans enim zelauit. huic capitulo, quod scriptum est: ne 
 adoraueritis deos alienos, cum calumniantur Manichaei, 
 satis ostendunt placere sibi adorari multos deos. nec mirum, 
 quandoquidem in secta sua numerosissimam deorum familiam 
 commemorant atque commendant. quippe qui etiam ad ista 
 uisibilia uenerunt, quae pro ipsius ueritatis luce uenerantur 
 et adorant; et ideo displicet eis, quod scriptum est in exodo: 
 ne adoraueritis deos alienos. addunt etiam illud propter 
 hoc dictum esse: deus uester zelans appellatur; zelans 
 enim zelauit, ut tamquam deum zelantem non amemus, cuius 
 zelo deos alienos zelare non sinimur. et ideo dicunt ista

 

 
 
 
 euangelio esse contraria, quoniam dominus dicit: pater iuste, 
 et mundus te non cognouit, quasi non sit dicendus deus 
 iustus, nisi nos deos alienos adorare permittat. iustum enim 
 deum et zelantem deum tamquam contraria sibi esse disserunt 
 et decipiunt miseros non intellegentes totam spem salutis 
 nostrae esse zelum dei. hoc enim nomine illa eius significatur 
 prouidentia, qua nullam a se animam fornicari inpune permittit, 
 sicut propheta dicit: perdes omnes, qui fornicantur abs 
 te. sicut enim ea quae dicitur ira dei, non perturbatio mentis 
 est, sed potentia uindicandi, sic zelum dei non cruciatum 
 animi, quo maritus aduersus uxorem uel uxor aduersus maritum 
 torqueri solent, sed tranquillissimam sinceramque iustitiam. 
 qua nulla anima beata esse sinitur, falsis opinionibus prauisque 
 cupiditatibus corrupta et quodam modo grauidata. illi enim 
 haec uerba exhorrescunt, qui nondum uiderunt ineffabili 
 maiestati dei nulla uerba congruere. sic enim ab istis uerbis 
 temperandum putant, quasi aliquid dignum deo dicant. cum 
 ista non dicunt. sanctus enim spiritus hoc ipsum hominibus 
 intellegentibus insinuans, quam sint ineffabilia summa diuina, 
 his etiam uerbis uti uoluit, quae apud homines in uitio poni 
 solent, ut inde admonerentur etiam illa, quae cum aliqua dignitate 
 dei se putant homines dicere, indigna esse illius 
 maiestate, cui honorificum potius silentium quam ulla uox 
 humana conpeteret. quaero zelum hominis et inuenio perturbationem 
 cruciantem cor. tamen cum quaero causam, nihil 
 aliud inuenio, nisi quod non patitur coniugis adulterium. 
 maxime enim et proprie inter coniugia zelotypia dici solet.

 

 
 
 
 itaque si maritus esset per se ipsum beatus et omnipotens et 
 iustus, sine ullo cruciatu et tota facilitate et nulla iniquitate 
 peccatum coniugis uindicaret. quam tamen eius actionem humano 
 loquendi modo etiamsi non proprie. translate tamen et 
 recte zelum uocarem. quis enim Tullio calumniatus est, qui 
 certe nouerat latine loqui, cum ait Caesari: nulla de uirtutibus 
 tuis nec admirabilior nec gratior misericordia 
 est? et tamen ex eo appellatam misericordiam dicunt, quod 
 miserum cor faciat dolentis aliena miseria. numquid ergo 
 uirtus miserum cor facit ? quid ergo calumniosis Tullius 
 responderet. nisi misericordiae nomine clementiam se appellare 
 uoluisse? quoniam recte solemus loqui non solum uerba propria, 
 sed etiam uicina usurpantes. cuius auctoris mentionem 
 facere uolui, quoniam non de re quaestio sed de uerbo est. 
 sicut enim nostri auctores. diuinarum scilicet litterarum. de 
 rebus maxime cogitauerunt, sic mundanorum auctorum prope 
 omnis cura de uerbis est. sed habeo euangelium et omnes 
 noui testamenti libros, in quibus misericordia dei frequentissime 
 commendatur. si audent ergo isti miseri, etiam inde faciant 
 quaestionem et negent esse misericordem deum, ne miserum 
 cor habere intellegatur. sicut ergo potest esse in deo misericordia 
 sine cordis miseria. sic etiam sine tabe atque cruciatu 
 animi zelum dei non dedignemur accipere et humani sermonis 
 condicionem feramus. ut ad diuinum perueniamus silentium. 
 sed si contraria dicunt esse zelantem deum et iustum deum, 
 quid „dicturi sunt, cum et in nouo testamento inuenio: zelo 
 dei uos zelo et adhibitum etiam de ueteribus in euangelio

 

 
 
 
 testimonium: zelus domus tuae comedit me? rursus in 
 uetere cum legunt: iustus dominus et iustitias dilexit, 
 aequitatem uidit uultus eius, nonne fatebuntur etiam hoc 
 modo inperitis duo testamenta uideri posse contraria, ut in 
 nouo inueniamus zelum dei, in uetere iustitiam dei? bene 
 autem intellegentibus utrumque in utroque magna sancti spiritus 
 unitate et pace concinere?

De eo, quod scriptum est non esse manducandum sanguinem, 
 quod anima carnis sit sanguis. huic sententiae ueteris 
 legis Manichaei ex euangelio illud obponunt, quod dicit dominus 
 non esse timendos eos. qui occidere possunt corpus, animae 
 autem nocere non possunt et disputant dicentes: si sanguis 
 anima est, quomodo homines potestatem in eam non habent. 
 cum de sanguine multa faciant siue excipientes et canibus 
 uolucribusque in escam proponentes siue effundentes aut caeno 
 lutoque miscentes ? haec enim et alia innumerabilia sine difficultate 
 homines de sanguine possunt facere. ideo isti quaerunt 
 insultantes, quomodo, si sanguinis est anima, non possit hominis 
 interfector nocere animae, cum tantam in eius sanguinem habeat 
 potestatem. addunt etiam, quod ait apostolus Paulus: 
 quia caro et sanguis regnum dei non possidebunt et 
 dicunt: si sanguis est anima, sicut Moyses dicit, nulla inuenietur 
 anima posse regnum dei adipisci. cui calumniae primo 
 ita respondendum est, ut ipsi cogantur ostendere, ubi scriptum 
 sit in libris ueteris legis, quod anima humana sanguis sit. 
 nusquam enim hoc inuenient in illa scriptura, quam lacerare 
 miseri quamdiu conantur, nullo modo intellegere permittuntur.

 

 
 
 
 quodsi de anima humana nihil tale ibi dictum est, quid ad 
 nos pertinet, si anima pecoris aut laedi ab interfectore potest 
 aut possidere dei regnum non potest? sed quia de animis 
 pecorum nimis sunt isti solliciti — cum enim sint hominum 
 animae rationales, reuolui tamen eas in pecora existimant — 
 clausa sibi esse arbitrantur regna caelorum, si pecorum animis 
 clausa esse consentiant. 
 
 Quid? quod etiam insultare ausus est populo Israhel 
 Adimantus, unus ex discipulis Manichaei. quem magnum 
 doctorem illius sectae fuisse commemorant. insultare ergo 
 ausus est populo Iudaeorum, quod secundum eorum intellectum, 
 quo existimant sanguinem esse animam. parentum ipsorum 
 animae partim a serpentibus deuoratae, partim igni consumptae, 
 partim in desertis atque asperrimis montium locis arefactae 
 sint. quod si uerum esse quisquam concederet. sine scelere 
 tamen eorum. quibus iste insultare uoluit. factum esse conuinceret. 
 non enim parentum suorum animas, quibus illa 
 omnia secundum horum intellectum accidisse dixit, ipsi aliqua 
 ex parte laeserunt; quapropter luctum inde possunt habere, 
 non reatum. quid autem Adimantus faciet ipse secundum. 
 opinionem suam, qua credidit etiam rationales, id est hominum 
 animas in beluina corpora posse contrudi? quid ergo faciet de 
 tanto scelere. si quando tardum iumentum plagis aut concitatum 
 freno fatigauit, in quo forte patris eius anima fuerit? 
 ut non dicam, quod etiam occidere parentes suos inter peduculos 
 et pulices potuerit, a quorum isti interfectione non 
 temperant. quid enim eis prodest, quod aliquando negant

 
 
 
 usque ad ista minutissima animantia reuolui animas humanas 
 posse ? hoc enim negant, ne tam multarum interfectionum 
 rei teneantur aut cogantur parcere pulicibus et peduculis et 
 cimicibus et tantas ab eis molestias sine ulla caedis eorum 
 licentia sustinere. nam uehementer urgentur, cur in uulpeculam 
 reuolui anima humana possit et non possit in mustelam, cum 
 catulus uulpeculae fortasse etiam minor sit quam magna 
 mustela. deinde si in mustelam potest, cur in murem non 
 potest? et si in istum potest, cur in stellionem non potest? 
 et si in eum potest, cur in locustam non potest? deinde in 
 apem, deinde in muscam, deinde in cimicem atque inde usque 
 in pulicem et si quid est aliud multo minutius peruenire? 
 ubi enim terminum constituant, non inueniunt atque ita per 
 istam nugatoriam crudelitatem conscientiae illorum innumerabilibus 
 homicidiorum sceleribus obruuntur. 
 
 
 Nam ex eo, quod scriptum est sanguinem pecoris animam 
 eius esse, praeter id, quod supra dixi, non ad me pertinere, 
 quid agatur de pecoris anima, possum etiam interpretari praeceptum 
 illud in signo esse positum. non enim dominus dubitauit 
 dicere: hoc corpus meum, cum signum daret corporis 
 sui. 
 
 Quod autem ait apostolus: caro et sanguis regnum 
 dei non possidebunt, etiam in lege dictum est: non permanebit 
 in istis spiritus meus, quia caro sunt. et 
 totiens in ueteribus libris iustorum animis praemium futurum 
 promittitur. sed tamen apostolus uolens insinuare, quale corpus 
 iustorum per inmutationem in resurrectione futurum sit, quia

 

 
 
 
 neque nubent neque uxores ducent. sed erunt sicut 
 angeli in caelis, hanc ergo inmutationem futuram corporum 
 sanctorum uolens insinuare dixit apostolus: dico enim uobis, 
 fratres, quia caro et sanguis regnum dei non possidebunt. 
 quod non una separata et ad fraudem commemorata 
 sententia, sed toto ipso epistulae loco pertractato uel potius 
 lecto - non enim res obscura est — inueniri potest. sic 
 enim dicit: oportet corruptibile hoc induere incorruptionem 
 et mortale hoc induere inmortalitatem. quod 
 eum de corpore dicere de superioribus manifeste inuenitur, 
 cum ait: non omnis caro eadem caro: alia quidem 
 hominum, alia autem pecorum: alia caro uolucrum, 
 alia piscium, et corpora caelestia, et corpora terrestria; 
 sed alia est caelestium gloria et alia terrestrium; 
 alia gloria solis et alia gloria lunae et alia gloria 
 stellarum. stella enim ab stella differt in gloria; sic 
 et resurrectio mortuorum. seminatur corpus in corruptione, 
 surget in incorruptione: seminatur in contumelia, 
 surget in gloria; seminatur in infirmitate, 
 surget in uirtute: seminatur corpus animale, surget 
 corpus spiritale. si est corpus animale, est et spiritale, 
 sicut scriptum est: factus est primus homo Adam in 
 animam uiuentem, nouissimus Adam in spiritum uiuificantem. 
 sed non primum quod spiritale est, sed quod 
 animale, postea spiritale. primus homo de terra terrenus; 
 secundus homo de caelo caelestis. qualis terrenus, 
 tales et terreni, et qualis caelestis, tales et 
 caelestes. et quomodo induimus imaginem terreni,

 

 
 
 
 induamus et imaginem eius, qui de caelo est. hoc autem 
 dico, fratres, quia caro et sanguis regnum dei hereditate 
 possidere non possunt neque corruptio incorruptionem 
 hereditate possidebit. certe iam clarum est, quare 
 hoc apostolus dixerit. quid ergo iste tam turpi fraude non 
 commemorat nisi hoc ultimum et tacet illa superiora, quibus 
 hoc quod male interpretatur, bene possit intellegi? nam quoniam 
 domini nostri corpus post resurrectionem sic leuatum 
 est in caelum, ut pro ipsa caelesti habitatione caelestem 
 acceperit mutationem. et hoc sperare in die ultimo iussi 
 sumus. ideo dixit apostolus: qualis terrenus, tales et 
 terreni, id est mortales. et qualis caelestis, tales et 
 caelestes. id est inmortales non solum animis, sed etiam 
 corporibus. unde et supra dixerat aliam esse caelestium corporum 
 gloriam et aliam terrestrium. quod autem spiritale 
 corpus in resurrectione futurum dicit, non propterea putandum 
 est, quod non corpus, sed spiritus erit, sed spiritale corpus 
 omnimodis spiritui subditum dicit sine aliqua corruptione uel 
 morte. non enim quoniam modo quod habemus corpus animale 
 appellas, ideo putandum non illud esse corpus, sed animam. 
 ergo quemadmodum corpus animale nunc dicitur, quia subditum 
 est animae, spiritale autem nondum dici potest, quia 
 nondum spiritui plene subiectum est, quamdiu corrumpi adhuc 
 potest: sic et tunc spiritale uocabitur, cum spiritui atque 
 aeternitati nulla corruptione resistere poterit. 
 
 Aut si adhuc parum uidetur esse monstratum, quod sententiam 
 istam propter inmutationem, quae futura est, apostolus 
 dixerit, cum ait: caro et sanguis regnum dei hereditate 
 possidere non possunt neque corruptio

 
 
 
 incorru.ptionem hereditate possidebit, adtendite, quid continuo 
 subiciat et adiungat: ecce mysterium dico uobis: omnes 
 quidem resurgemus. non tamen omnes inmutabimur 
 in atomo. in ictu oculi. in nouissima tuba. canet enim 
 tuba et mortui resurgent incorrupti et nos commutabimur. 
 deinde contexit et dicit etiam illud, quod paulo ante 
 commemoraui, ut ostendat. qualis futura sit ipsa inmutatio. 
 statim quippe dicit: oportet enim corruptibile hoc induere 
 incorruptionem et mortale hoc induere inmortalitatem. 
 hinc ergo adparet. quia caro et sanguis 
 regnum dei non possidebunt. quia cum induerit incorruptionem 
 et inmortalitatem, iam non caro et sanguis erit, 
 sed in corpus caeleste mutabitur. quod quidem ex occasione 
 tractauimus. quia huic quoque sententiae multum insidiari 
 solent negantes corporum resurrectionem. nam ista quaestio 
 non de corpore, sed de anima proposita est. quam putant sic 
 accipi in lege, ut sanguis esse existimetur: quod nos nullo 
 modo sic intellegimus. sed quamuis de pecorum animis non 
 curemus, cum quibus non habemus rationis aliquam societatem, 
 tamen illud quod lex dicit fundendum esse sanguinem nec in 
 escam adsumendum, quia sanguis est anima, in signo esse 
 positum dicimus sicut alia multa et paene omnia scripturarum 
 illarum sacramenta signis et figuris plena sunt futurae praedicationis. 
 quae iam per dominum nostrum Iesum Christum 
 declarata est. sic est enim sanguis anima, quomodo petra erat 
 Christus, sicut dicit apostolus: bibebant enim de spiritali 
 sequente petra, petra autem erat Christus. notum est 
 autem filios Israhel petra percussa bibisse aquam in heremo,

 

 
 
 
 de quibus loquebatur apostolus, cum hoc diceret. nec tamen 
 ait: petra significabat Christum, sed dicit: petra erat Christus. 
 quae rursus ne carnaliter acciperetur, spiritalem illam uocat, 
 id est eam spiritaliter intellegi docet. longum est et nunc non 
 necessarium sacramenta eiusdem legis exponere, nisi cum breuiter 
 possint. sufficit autem, ut nouerint illi. qui de his calumniantur, 
 non ea nos ita intellegere, ut illi adsolent inridere, sed 
 quemadmodum apostoli omnia intellegentes pauca exposuerunt. 
 ut ad easdem regulas cetera posteris intellegenda relinquerent,

De eo, quod scriptum est in deuteronomio: uidete, ne 
 obliuiscamini testamentum dei uestri quod conscripsit 
 et faciatis uobis effigies et imagines, addidit etiam dicens: 
 deus uester ignis est edax et deus zelans. haec uerba 
 de scripturis hoc modo ille Adimantus proposuit; eius enim 
 calumnias refutandas refellendasque. suscepimus. sed et iam 
 superius de zelo dei cum calumniaretur, puto satis esse responsum. 
 meminerimus tamen non solum ibi, sed etiam hic 
 sic eum de zelo dei criminatum scripturas, ut adiungeret 
 etiam, quod de simulacris non colendis in illis libris praeci- pitur 
 a domino deo nostro, quasi non ob aliud reprehendat 
 zelum dei, nisi quod illo ipso zelo a cultu simulacrorum 
 prohibemur; uult ergo uideri fauere-se simulacris. quod propterea 
 faciunt, ut miserrimae et uesanae suae sectae etiam 
 paganorum concilient beneuolentiam. huic autem legis capitulo 
 etiam illud obponunt. ubi quidam accessit ad dominum et ait 
 illi: magister bone, quid faciens possidebo uitam

 

 
 
 
 aeternam? cui respondit Iesus: quid me interrogas de 
 bono? nemo bonus nisi unus deus. ut ex hoc uidelicet 
 contraria ista esse arbitremur, quia in lege dicitur: deus 
 ignis edax. et: deus zelans, in euangelio autem: nemo 
 bonus, nisi unus deus. 
 
 
 Et de zelo quidem iam responsum est non sic esse ista 
 uerba in scripturis posita, ut aliquam dei perturbationem craciatumue 
 significent, sed quia nihil dignum de deo dici potest, 
 propterea usque ad ista peruentum est: quae cum homines 
 indigna esse putauerint. cogantur discere etiam illa, quae conuenienter 
 de ineffabili diuina excellentia se dicere existimant, 
 indigna esse maiestate dei; cuius sapientia cum descensura 
 esset usque ad corpus humanum. prius usque ad humana 
 uerba descendit. quod uerbum cum discutere coepero. proprie 
 me dixisse non uideo: non enim potest descendere, nisi quod 
 etiam de loco in locum moueri potest. nam qui descendit, 
 locum superiorem deserere et inferiorem petere uidetur. dei 
 autem sapientia cum tota ubique praesto sit, nullo pacto 
 migrare de loco in locum potest. de qua Iohannes in euangelio 
 melius ait tamquam dominici pectoris particeps. ait enim: 
 in hoc mundo erat et mundus per ipsum factus est 
 et mundus eum non cognouit; et tamen etiam ipse adiungit 
 et dicit: in sua propria uenit et sui eum non 
 receperunt. quomodo hic erat et quomodo uenit, nisi quia 
 illa sublimitas ineffabilis ut hominibus congruat, humanis sonis 
 significanda est? ut autem deos homines faciat. diuino est 
 intellegenda silentio. potest ergo reddi ratio, quare ita dictum 
 sit; non tamen potest aliquid de deo digne dici, quod ideo 
 iam indignum est, quia potuit dici. tolle de zelo errorem et

 

 

 

 
 
 
 dolorem, quid remanebit aliud nisi uoluntas castitatem custodiens 
 et corruptionem uindicans coniugalem ? quo igitur uerbo 
 nisi zelo dei melius posset insinuari. quod uocamur ad coniugium 
 dei et non uult nos turpi amore corrumpi et punit 
 inpudicitiam nostram et diligit castitatem iJ non enim frustra 
 etiam uulgo dici solet: qui non zelat. non amat. 
 
 Ad hoc pertinet etiam quod dictum est: ignis edax: 
 de quo disputare non debeo, sed ipsos potius interrogare. * 
 quem ignem dixerit dominus se uenisse mittere in hunc 
 mundum. hoc enim dictum est in euangelio, quod illi accusare 
 non possunt, non ut Christum honorent, sed ut decipiant 
 christianos. quod cum eis commemoratum fuerit, quemadmodum 
 dominus dixerit: ignem ueni mittere in hunc mundum. 
 miseri dicunt: sed illud aliud est. quibus respondemus: et 
 hoc aliud est: noli metuere. nam ipse Christus loquitur etiam 
 in uetere testamento. cum dicit: ego sum ignis edax. qui 
 loquitur in euangelio. quod ignem uenerit in hunc mundum 
 mittere. id est uerbum dei, quod est ipse. nam ueteres utique 
 scripturas exposuit post resurrectionem discipulis incipiens a 
 Moyse et prophetis omnibus, quando ipsi discipuli ignem se 
 accepisse confessi sunt dicentes: nonne cor nostrum erat 
 ardens in uia. cum aperiret nobis scripturas? ipse est 
 ignis edax: consumit enim ueterem uitam diuinus amor et 
 innouat hominem, ut ex eo, quod deus ignis est edax. faciat, 
 ut eum nos amemus, ex eo autem, quod zelans est. ipse nos 
 amet. nolite ergo timere ignem, quod est deus, sed timete 
 ignem, quem parauit haereticis deus. 
 
 Quod enim Adimantus elegit de euangelio locum. quem 
 huic legis capitulo tamquam contrarium apud inperitos obicerct,

 

 
 
 
 ubi ait dominus: nemo bonus, nisi unus deus, quotiens 
 inuenitur bonitas dei in uetere testamento. quis numerare 
 sufficiat? unum tamen ponam. quod cotidie in ecclesiis cantatur: 
 confitemini domino. quoniam bonus est, quoniam 
 in saeculum misericordia eius. certe et hoc zelanti deo, 
 sicut Manichaei existimant. uidetur esse contrarium et tamen 
 in libris ueteris testamenti cantatur. item rex ille. qui cum 
 filio suo nuptias faceret, inuenit inter discumbentes hominem 
 non habentem uestem nuptialem et eum primo amici nomine 
 appellans manibus et pedibus conligatis mitti iussit in tenebras 
 exteriores. moleste intellegentibus non uidetur bonus. et si 
 ipsum quisquam capitulum euangelii proponeret. et sicut facit 
 Adimantus de uetere testamento, ita euangelium calumniose 
 accusaret laudans potius ueteris testamenti libros, ubi scriptum 
 est: confitemini domino, quoniam bonus est, quoniam 
 in saeculum misericordia eius, et reprehendens in nouo, 
 quod uocatus conuiua in tantum subplicium propter - uestem 
 mittitur, et hoc fraudulenta peruersitate adsidue faceret. ut 
 omnia loca lenitatis de uetere testamento colligeret et loca 
 seueritatis de nouo, et haec sibi aduersa esse contenderet, 
 laudans uetus et reprehendens nouum: similiter inueniret 
 inperitos et diuinarum scripturarum miserabiliter ignaros, 
 quibus persuaderet uetus potius testamentum quam nouum 
 esse retinendum. quod cum isti ex alia parte faciunt, id est 
 uetus reprehendentes quasi contrarium nouo. miror, quod non 
 cogitant posse aliquem aliquando utrumque legere et diuina 
 ope intellectum utrumque laudare fraudemque istorum atque 
 malitiam uel dolere tamquam hominum uel cauere tamquam 
 haereticorum uel inridere tamquam inperitorum et superborum.

De eo, quod scriptum est in deuteronomio: secundum 
 desiderium animae tuae occide et manduca omnem 
 carnem iuxta uoluptatem. quam dedit tibi dominus. 
 caue autem. ne sanguinem manduces. sed effunde 
 tamquam aquam super terram. his uerbis legis Adimantus 
 contrarium esse arbitratur. quod in euangelio dominus ait: 
 non grauentur corda uestra cruditate et uinolentia 
 et curis saecularibus et quod ait apostolus: bonum est 
 non manducare carnem neque bibere uinum et iterum: 
 non potestis mensae domini participare et mensae 
 daemoniorum. nos autem omnia haec siue quae in uetere 
 siue quae in nouo testamento scripta sunt, et suis causis 
 exigentibus posita dicimus et sibi aduersa non esse monstramus. 
 quamquam et ipse in his uerbis, quae posuit de uetere testamento, 
 animaduertere potuit non ad inmoderatam uoracitatem 
 pertinere quod dictum est: secundum desiderium animae 
 tuae occide et manduca omnem carnem, quando sequitur: 
 iuxta uoluptatem. quam dedit tibi dominus. inmoderatam. 
 ratam enim uoluptatem non dedit tibi dominus, sed quanta 
 sustentationi naturae salutique sufficiat. quisquis autem sequitur 
 inmoderatam uoracitatem, suum uitium sequitur, non eam 
 uoluptatem, quam dedit dominus: et ideo non est contrarium 
 quod in euangelio positum est: non grauentur corda uestra 
 cruditate et uinolentia et curis saecularibus. cum enim 
 quisque non replet nisi eam uoluptatem, quam dedit dominus, 
 id est modestam atque naturalem, non grauatur cor eius cruditate 
 et uinolentia et curis saecularibus.

 

 
 
 
 
 De carne autem uon manducanda et non bibendo uino 
 quod ait apostolus, non quia illa inmunda arbitratus est. hoc 
 praecepit. sicut isti existimant et errantes in errorem praecipitant, 
 quibus talia persuaserunt. sed cum ipse posuerit causam. 
 cur hoc dixerit, non est nobis haec interpretanda uel exponenda 
 sententia. sufficit enim ipsum de apostoli epistula totum locum 
 huic sermoni contexere. ut et causa manifeste adpareat, cur 
 hoc apostolus dixerit. et istorum fraus. qui particulas quasdam 
 de scripturis eligunt. quibus decipiant inperitos non conectentes, 
 quae supra et infra scripta sunt, ex quibus uoluntas 
 et intentio scriptoris possit intellegi. sic ergo apostolus dicit: 
 infirmum autem in fide recipite, non in diiudicationibus 
 cogitationum. alius quidem credit manducare 
 omnia; qui autem infirmus est. holera manducet. qui 
 manducat. non manducantem non spernat, et qui non 
 manducat manducantem non iudicet: deus enim illum 
 recepit. tu quis es. qui iudices alienum seruum? suo 
 domino stat aut cadit. stabit autem; potens est enim 
 dominus statuere illum. alius quidem iudicat alternos 
 dies. alius autem iudicat omnem diem. unusquisque 
 in suo intellectu abundet. qui sapit diem, domino 
 sapit, et qui manducat, domino manducat: gratias 
 enim agit deo: et qui non manducat, domino non manducat 
 et gratias agit deo. nemo enim nostrum sibi

 

 
 
 
 uiuit et nemo sibi moritur. siue enim uiuimus, domino 
 uiuimus; siue morimur, domino morimur. siue ergo 
 uiuimus siue morimur, domini sumus. ad hoc enim 
 Christus mortuus est et resurrexit. ut mortuorum et 
 uiuorum dominetur. tu autem quare iudicas fratrem 
 tuum? aut tu quare spernis fratrem tuum? omnes enim 
 adstabimus ante tribunal domini. scriptum est enim: 
 uiuo ego. dicit dominus, quia mihi curuabit omne 
 genu et confitebitur omnis lingua deo. igi-tur unusquisque 
 nostrum pro se rationem reddet. non ergo 
 amplius inuicem iudicemus. sed hoc magis iudicate. 
 ne ponatis offendiculum aut scandalum fratribus. scio 
 et certus sum in domino Iesu, quia nihil commune 
 . per illum. nisi qui putat aliquid esse commune. illi 
 commune est. nam si propter escam frater tuus contristatur, 
 iam non secundum caritatem ambulas. noli 
 in esca tua illum perdere. pro quo Christus mortuus 
 est. non ergo blasphemetur bonum nostrum. non est 
 enim regnum dei esca et potus, sed iustitia et pax et 
 gaudium in spiritu sancto. qui enim in hoc seruit 
 Christo, placet deo et probatus est hominibus. itaque 
 quae pacis sunt sectemur, et quae ad aedificationem 
 sunt in inuicem. noli propter escam destruere opus 
 dei. omnia quidem munda. sed malum est homini. qui 
 per offensionem manducat. bonum est non manducare 
 carnem neque bibere uinum neque in quo frater tuus 
 offenditur. tu fidem quam habes penes te ipsum, habe 
 coram deo. beatus qui non iudicat semetipsum in quo

 
 
 
 probat. qui autem diiudicat, si manducauerit, damnatus 
 est. quia non ex fide. omne autem quod non est 
 ex fide. peccatum est. numquid opus est cuiusquam interpretatione, 
 ut intellegatur, et cur hoc apostolus dixerit et 
 quanta isti malitia de scripturis certa quaeque decerpant, 
 quibus circumueniant inperitos ? nam et munda esse omnia 
 dixit apostolus secundum fidem et ei esse inmunda, qui putat 
 inmunda et tunc esse ab eis temperandum, cum per offensionem 
 accipiuntur. id est cum aliquis infirmus putat sibi ab 
 omnibus carnibus temperandum. ne incidat in carnem immolaticiam, 
 et ideo eum qui manducat potest arbitrari in honorem 
 idolorum id facere et ex eo grauiter, offendi, cum ipsa immolaticia 
 caro, si ex fide a nesciente accipiatur. neminem maculet. 
 unde alio loco idem apostolus interrogari uetat. cum quid de 
 macello emitur uel ab aliquo infideli quisquam uocatus in 
 mensa eius exhiberi sibi carnes uidet, quas isti inmundas 
 arbitrantur non propter immolationem, sed quia carnes sunt, 
 cum apostolus clamet omnia munda esse et omnem creaturam 
 dei bonam esse et omnia sanctificari per uerbum et orationem 
 et tamen temperandum ab eis, si quis forte infirmus offenditur. 
 et quodam loco apertissime istos significauerit. cum dicit in 
 nouissimis temporibus futuros quosdam prohibentes nubere, 
 abstinentes a cibis, quos deus creauit. hos enim proprie designat, 
 qui non propterea temperant a cibis talibus, ut aut 
 concupiscentiam suam refrenent aut infirmitati alterius parcant, 
 sed quia ipsas carnes inmundas putant et earum creatorem 
 deum esse negant. nos autem teneamus apostolicam

 

 
 
 
 disciplinam dicentem, quod omnia munda sint mundis seruata moderatione 
 euangelica, ut non grauentur corda nostra cruditate et 
 uinolentia et curis saecularibus.. 
 
 Nam illud, quod idem apostolus ait: non potestis 
 mensae domini communicare et mensae daemoniorum, 
 non uideo, cur obponendum huic loco legis et quasi contrarium 
 Manichaei esse crediderint. non enim de immolationibus 
 lex loquitur, cum in deuteronomio dicitur: secundum desiderium 
 animae tuae occide et manduca omnem carnem 
 iuxta uoluptatem, quam dedit tibi dominus, sed de 
 cibis, qui pertinent ad hominis alimentum. sed quoniam Manichaei 
 etiam cum ad hominis cenam quaeque animalia praeparantur, 
 immolationem esse dicunt, secundum suum intellectum 
 ista contraria esse putauerunt. propterea et illum commemorauerunt 
 locum, ubi apostolus ait: quae immolant gentes, 
 daemoniis immolant et non deo, cum apostolus apertissime 
 de uictimis loqueretur, quae in templo offeruntur daemonibus, 
 non de his escis, quas sibi homines praeparant. sic 
 enim dicit: quid ergo? dico quia idolis immolatum est 
 aliquid, aut idolum est aliquid? sed quia quae immolant, 
 daemoniis et non deo immolant. nolo uos socios 
 daemoniorum fieri. non potestis calicem domini bibere 
 et calicem daemoniorum. non potestis mensae domini 
 participare et mensae daemoniorum. an aemulamur 
 dominum? numquid fortiores illo sumus? omnia licita 
 sunt, sed non omnia expediunt; omnia licita sunt, 
 sed non omnia aedificant. nemo quod suum est quaerat, 
 sed id quod alterius. omne quod in macello uenit,

 

 
 
 
 manducate nihil interrogantes propter conscientiam. 
 domini est enim terra et plenitudo eius. si quis uos 
 uocauerit ex infidelibus et uolueritis ire, omnia. quae 
 adponuntur uobis, manducate nihil diiudicantes propter 
 conscientiam. si quis autem uobis dixerit. quia 
 hoc immolaticium est, nolite manducare propter 
 illum, qui indicauit, et propter conscientiam; conscientiam 
 autem dico non tuam, sed alterius. quare 
 enim libertas mea iudicatur ab aliena conscientia? 
 ego cum gratia participo, utquid blasphemor. pro 
 quo ego gratias ago? siue igitur manducatis siue 
 bibitis siue quodcumque facitis, omnia in gloriam 
 dei facite. haec adtendant Manichaei et uideant, quomodo 
 dictum sit in deuteronomio: secundum desiderium animae 
 tuae occide et manduca omnem carnem iuxta 
 uoluptatem, quam tibi dedit dominus. Quod enim de 
 quibusdam carnibus non manducandis ludaeis praeceptum est 
 et inmundae sunt dictae. ad significationem ualet hominum 
 inmundorum, qui per figuras in ueteribus scripturis sunt 
 signati. sicuti enim bos ille, cui trituranti uetat os alligari, 
 euangelistam significat, sicut apostolus apertissime exponit, 
 ita et illa, quae prohibita sunt, quasdam hominum inmunditias 
 significant, quae in societatem corporis Christi, id est 
 in ecclesiam stabilem et sempiternam non recipiuntur. nam

 

 
 
 
 quod ad cibos adtinet. omnino nihil inmundum esse. sed 
 malum esse homini, qui per offensionem manducat, manifestissime 
 adparet.

De eo. quod in leuitico scriptum est: separate a 
 mundo inmundum et nemo manducet carnem cameli, 
 asini et leporis et porci et aquilae et milui et corui 
 et uulturis et reliquorum. nusquam manifestius plenissima 
 dolis et fraudibus anima huius hominis deprehendi potest, 
 qui tamquam sibi aduersa atque contraria de utroque testamento 
 capitula obiecit. quam in hoc loco, ubi commemorauit 
 in leuitico scriptum esse, ut a nonnullis animalium carnibus 
 temperetur. namque huic sententiae illud ex euangelio credidit 
 obponendum. ubi dominus dicit: nihil est ingrediens in 
 hominem coinquinans eum. sed ea, quae procedunt 
 de eo, coinquinant. hoc si inprudens fecit, nihil caecius; 
 si autem sciens, nihil sceleratius. nonne ipse paulo ante posuerat 
 apostoli testimonium dicentis: bonum est. fratres, 
 non manducare carnem neque bibere uinum, drim cupit 
 de nouo testamento ueteri aduersari. ubi dictum est: secundum 
 desiderium animae tuae occide et manduca omnem 
 carnem? quomodo ergo nunc placet ei sententia domini. qua 
 dicit nihil esse ingrediens in hominem. quod coinquinet eum, 
 sed ea coinquinare, quae de homine procedunt? ubi se iste 
 abscondet ab hac sententia? quo fugiet. dicat mihi, quando 
 inmunditiam carnium fugiendam et a cibis sanctorum separandam 
 peruersa et superstitiosa imaginatione continentiae 
 praecipit? certe enim si uerum est non coinquinare illa, quae

 

 
 
 
 ingrediuntur in hominem, cum magno errore inmundas esse 
 dicunt escas Manichaei. cum homines carne uescuntur. si 
 autem inmundae sunt tales escae, quid de isto testimonio 
 facient. quod euangelica et diuina auctoritate prolatum est, 
 ubi dominus dicit non C'oinquinari hominem iis, quae ingrediuntur 
 in eum. sed iis, quae procedunt de illo ? an forte 
 dicturi sunt. sicut solent dicere. cum scripturarum eos urget 
 auctoritas. hoc capitulum a corruptoribus scripturarum insertum 
 esse euangelio? cur ergo Adimantus hoc capitulo teste utitur 
 et inde conatur uetus testamentum obpugnare. unde ipse prosternitur? 
 cum enim quispiam catholicus christianus utriusque 
 scripturae uenerator et intellector ei responderit haec non esse 
 contraria. quod illa de quorundam carnibus animalium, quibus 
 non esse uescendum populo adhuc carnali praeceptum est, ad 
 significationem posita sint humanorum morum. quos ecclesia, 
 quae corpus est domini. in suae unitatis uinculum stabile et 
 sempiternum recipere non potest tamquam inmundas escas 
 respuens et in sua uiscera non conuertens. ut illa omnia 
 praecepta carnali populo inposita futuram disciplinam spiritalis 
 populi prophetarent. et ideo non repugnare sententiae 
 domini. qua uerissime dicit non coinquinari hominem iis, quae 
 per escam ingrediuntur in eum. illa enim sententia seruis 
 onera inponit: ista iam liberis iugum excutit seruitutis. et illa 
 tamen sic dicta est, ut seruorum onera fidem praenuntient 
 liberorum. omnia enim, sicut dicit apostolus, in figura 
 contingebant eis propter nos, in quos finis saeculorum 
 obuenit. si ergo in figuram contingebant, quae patiebantur. 
 in figuram accipiebant, quae monebantur.

 

 
 
 
 
 Cum ergo ista respondero et hoc modo non esse contraria 
 duo ista capitula de singulis testamentis conlata monstrauero, 
 quid iste facturus est. contra quem dicit grauissimum 
 testimonium testis. quem contra aduersarium ipse produxit? 
 ipse enim commemorauit de euangelio testimonium domino 
 dicente non coinquinari hominem iis escis, quae ingrediuntur 
 in eum ; et ipse carnibus abstinendum tamquam ab inmundis 
 escis monere et docere non cessat. et tamen sensit. quantam 
 plagam sibi infligeret et quanto ictu repercussus se ipse 
 sauciaret. ne quis enim eum interrogaret et diceret: quomodo 
 ergo prohibetis carnibus uesci, si dominus dicit, sicut tu ipse 
 commemoras: nihil est ingrediens in hominem coinquinans 
 eum, sed ea, quae procedunt de eo. coinquinant? 
 uoluit quasi adhibere medicinam sine causa in mortifero uul-, 
 nere. sic enim posuit ipsum euangelicum testimonium. in 
 euangelio. inquit, dicit ad turbam dominus: audite et intellegite, 
 nihil est ingrediens in hominem coinquinans 
 eum et cetera. quod ergo commemorauit dominum hoc ad 
 turbam dixisse. nihil aliud ostendit. nisi non se ignorantia. 
 sed malitia fecisse quod fecit, ut postea diceret auditoribus 
 suis ad turbam dominum ista locutum esse, non ad paucos 
 sanctos. quales se ipsi uideri uolunt, ut, quoniam suos auditores 
 tamquam adhuc inmundos permittunt carnibus uesci. 
 sibi autem quasi iam mundis consceleratum et nefarium esse 
 arbitrantur, hoc etiam dominum sensisse uideatur, quod non 
 paucos sanctos, sed turbas ista docuerit.s o hominem pessimum, 
 securum de neglegentia generis humani ad occultandas deceptiones 
 suas! non enim credebat aliquem existere, qui arriperet 
 euangelium (et consequentia legeret et inueniret hominem

 
 
 
 in ipsis pratis, quibus dominus greges suos pascit, laqueos 
 incautis et minus prouidis abscondentem. nam de his uerbis 
 commoti discipuli et non credentes proprie, sed potius figurate 
 dominum locutum esse. cum diceret non coinquinari hominem 
 iis. quae per cibos ingrediuntur in eum, quoniam Iudaei erant 
 etiam ipsi discipuli, qui fugiendos quarundam carnium cibos 
 a pueritia insitum acceperant, accedentes ad eum dixerunt ei : 
 scis. quia pharisaei audito uerbo scandalizati sunt? 
 at ille respondens ait? omnis plantatio, quam non 
 plantauit pater meus caelestis, eradicabitur. sinite 
 illos: caeci sunt et duces caecorum. caecus autem si 
 caeco ducatum praestet. ambo in foueam cadunt. cum 
 ergo infidelitatem Iudaeorum plantationem appellaret, quam 
 non plantauit pater caelestis, tamen adhue Petrus putans esse 
 illam parabolam et propterea reprehensos Iudaeos et caecos 
 dictos, quod eam intellegere non potuerint, respondens dixit ei: 
 edissere nobis parabolam istam. et ille manifestissime 
 ostendens non esse parabolam, sed propriam locutionem, dixit 
 ad eos: adhuc et uos sine intellectu estis? non intellegitis, 
 quia omne. quod in os intrat, in uentrem uadit 
 et in secessum emittitur? quae autem procedunt de 
 ore, de corde exeunt, et ea coinquinant hominem. de 
 corde enim exeunt cogitationes malae, homicidia, 
 adulteria, fornicationes, furta, falsa testimonia, blasphemiae; 
 haec sunt, quae coinquinant hominem. non 
 lotis autem manibus manducare non coinquinat hominem. 
 de non lotis autem manibus Iudaei mouerant quaestionem, 
 cuius occasione dominus generaliter de iis, quae in os 
 intrant et in uentrem uadunt et in secessum emittuntur, hoc

 

 
 
 
 est de alimentis nostris dixit sententiam. quamquam ergo 
 conuocatis ad se turbis eum dixisse scriptum sit non quod 
 intrat in os coinquinat hominem. sed quod procedit 
 ex ore' tamen iste quo timoro hoc addiderit uerbis suis, quibus 
 huiusmodi testimonium commemorauit, satis adparet. sicut 
 paulo ante dictum est. ut haberet quod responderet eis. qui 
 sibi quaestionem mouissent. cur primates Manichaeorum nefas 
 sibi esse existiment carnibus uesci. uidelicet ut illud. quod 
 dominus ait, turbis tantum. non electis concessisse uideretur. 
 sed cum ex consequentibus declaratum sit etiam Petro seorsum 
 interroganti audientibusque eum discipulis, quos utique ad 
 culmen ecclesiae producebat. ita respondisse dominum. ut neque 
 per parabolam se illa dixisse testatus sit et ad omnes 
 pertinere monstrauerit: non habent isti. unde auferant cibos 
 de faucibus hominum et eas laqueo superstitionis astringant. 
 
 
 Fortassis aliquis eorum dicat: edissere ergo, quid significet 
 caro porci et cameli et leporis et milui et corui et ceterorum. 
 a quibus abstinendum in lege praecipitur. nolo. quia 
 longum est. sed fac me non posse, numquid propterea nullus 
 potest ? et sunt iam uolumina innumerabilia, in quibus ista 
 exposita sunt. nobis tamen ad hos refellendos satis est, quod 
 eas obseruationes umbram esse futurorum non ego, sed apostolus 
 dicit. cum etiam uetat seruiliter obseruari, sed tamen 
 aliquid significare declarat dicens: nemo ergo uos iudicet 
 in cibo aut in potu aut in parte diei festi aut neomeniae 
 aut sabbatorum, quod est umbra futurorum. 
 illa itaque futura, quae in illis obseruationibus significabantur, 
 posteaquam per dominum legum Christum uenerunt, ablatae 
 sunt seruiles obseruationes, sed earum interpretationes

 

 
 
 
 tenentur a liberis. quicquid enim futuram ecclesiam significauit. 
 prophetia est. habes autem eundem apostolum dicentem: spiritum 
 nolite extinguere. prophetiam nolite spernere: 
 omnia legite, quae bona sunt. tenete. legenda est ergo 
 scriptura diuina et spiritus sancti dispensatio cognoscenda et 
 intuenda prophetia; et reicienda carnalis seruitus et liberalis 
 intellegentia retinenda.

De eo, quod scriptum est in deuteronomio: obserua 
 et sanctifica diem, quem praecepit tibi dominus. sex 
 diebus laborabis et facies omne opus tuum: septima 
 uero die sabbati epulare domino deo tuo nullum faciens 
 opus ipse tu aut filius tuus aut filia tua aut 
 puer tuus aut puella tua, bos tuus et asinus tuus et 
 omnia iumenta tua et colonus tuus. sic autem quiescat 
 seruus tuus et ancilla tua quemadmodum et tu. 
 memento. quoniam seruus fuisti in Aegypto et eruit 
 te dominus deus tuus in manu potenti et brachio 
 excelso. idcirco praecepit tibi dominus custodire 
 diem septimum. et iterum in genesi scriptum est, quemadmodum 
 Abrahae de circumcisione loquitur: testamentum 
 meum custodi. inquit, tu et semen tuum, quod erit 
 post te. hoc est testamentum meum. quod seruabis 
 inter me et te et semen tuum; omne masculinum circumcides 
 in carne praeputii ipsorum: et sit hoc signum 
 testamenti inter me et uos. octaua autem die 
 circumcidetis omnes masculos in gente uestra, ut 
 etiam dominatum et comparatum circumcidatis praeter 
 alienigenam: et hoc erit testamentum in gente

 

 
 
 
 uestra. et omnis masc.ulus, qui non circumcidet praeputium 
 suum, perdet animam suam de media plebe, 
 quia testamentum meum dissoluit. haec omnia uerba 
 ueteris testamenti. ut eis de nouo testamento aduersetur. 
 proponit Adimantus et contraria esse adfirmat ea quae dominus 
 in euangelio dicit de proselyto: uae uobis, scribae 
 et pharisaei hypocritae, qui circumitis mare et terram. 
 ut faciatis unum proselytum; et cum feceritis, 
 erit filius gehennae multo plus quam estis uos. quasi 
 uero propterea dominus proselytum dicit filium gehennae. quia 
 circumciditur et sabbatum obseruat, et non potius quia Iudaeorum 
 perditos mores et eorum prauam conuersationem cogitur 
 imitari. non qua obseruant praecepta legis, sed qua faciunt 
 contra legem. quod alio loco de his apertissime dicit. ubi ait, 
 quod reiciunt mandatum dei, ut suam constitutionem confirment. 
 quia, cum lex praeceperit honorari patrem et matrem, 
 instituerunt ipsi, quomodo exhonorentur parentes. et item cum 
 eis dicit: uae uobis, scribae et pharisaei, qui habetis 
 claues regni caelorum nec ipsi intratis nec alios 
 permittitis intrare. uel cum alio loco praecepit audientibus, 
 ut dictis scribarum et pharisaeorum obtemperarent, facta uero 
 eorum non imitarentur. ait enim: super cathedram Moysi 
 sedent; quae dicunt, facite; sed quae faciunt, facere 
 nolite: dicunt enim et non faciunt. quo loco et

 

 
 
 
 auctoritatem legis. quae per Moysen data est, confirmat dominus et 
 tamen cauendos et fugiendos esse mores eorum, qui legi, 
 quam acceperant, non obtemperabant, apertissime ostendit. 
 istis autem peruersitatibus suis faciebant, ut cum aliquis gentilis 
 ad legem eorum transisset. id est factus esset proselytus, 
 haberet mores eorum et fieret filius gehennae multo plus 
 quam ipsi essent. dabant enim magnam operam, ut Iudaeus 
 fieret aliquis ex gentibus et Iudaeum factum cogebant suos 
 mores pessimos imitari. 
 
 Neque illud. quod de apostolo tamquam contrarium commemorat, 
 potuit animaduertere Adimantus omnino non esse 
 contrarium, quia totus eius oculus non ad inquisitionem, sed 
 ad reprehensionem scripturae intentus erat. commemorat enim 
 dicentem apostolum: circumcisus quis uocatus est? non 
 adducat praeputium. in praeputio quis uocatus est? 
 non circumcidatur, quia praeputium nihil est et circumcisio 
 nihil est, sed obseruatio praeceptorum dei. 
 quid enim manifestius quam hoc apostolum praecipere, ut 
 unusquisque, sicut uocatus erat, sic maneret? aduenientibus 
 enim rebus, quarum erant umbrae illae obseruationes, id actum 
 est. ut ostenderetur in ipsis umbris non esse spem ponendam, 
 sed in ipsis rebus, quas illae umbrae significabant esse uenturas. 
 id est Christum et ecclesiam. et propterea illa iam 
 omnia inania erant: nec tamen ea tamquam noxia remouenda, 
 sed tamquam superflua contemnenda apostolus praecipit, ut 
 si quis Iudaeus Christo credidisset, propter offensionem suorum 
 non prohiberetur manere in ipsis superfluis, nec tamen

 

 

 

 
 
 
 in eis salutem suam constitutam putaret; non enim signa illa, 
 sed ea, quae his significantur, in salutem introducunt. ideoque 
 praeputium nihil est et circumcisio nihil est, sed 
 obseruatio praeceptorum dei. et quod alio loco ait: 
 utinam et abscidantur, qui uos conturbant, non quia 
 circumcisio contraria est euangelio, dicit hoc apostolus, sicut 
 Manichaei putant, sed illud est euangelio contrarium, ut quisque 
 rem deserens, quae per illam umbram figuratur, ipsius 
 umbrae sequatur inanitatem. quod uolebant illi, qui gentibus 
 in Christum credentibus iugum circumcisionis inponebant quasi 
 ad salutem necessarium, cum iam non esset umbra in corpore 
 figuranda, sed res ipsa in corde gestanda. 
 
 Et quod dicit: dies obseruatis et sabbata et sollemnitates; 
 timeo uos, ne frustra laborauerim in uobis 
 non quidem sic scriptum est, ut Adimantus ponit. non enim 
 nominat ibi sabbatum apostolus. dicit enim: dies obseruatis 
 et annos et tempora; timeo uos, ne frustra laborauerim 
 in uobis. sed puta esse de sabbato dictum. numquid et nos 
 non dicimus ista non esse obseruanda, sed illa potius, quae 
 his significantur ? illi enim ea seruiliter obseruabant non intellegentes, 
 ad quarum rerum significationem et praenuntiationem 
 pertinerent. et hoc in eis culpat apostolus et in omnibus, 
 qui seruiunt creaturae potius quam creatori. nam nos quoque 
 et dominicum diem et pascha sollemniter obseruamus et quaslibet 
 alias Christianas dierum festiuitates. sed quia intellegimus, 
 quo pertineant, non tempora obseruamus, sed quae 
 illis significantur temporibus. Manichaei autem sic ea

 

 
 
 
 reprehendunt, quasi nullos dies et tempora obseruent. sed cum de 
 his interrogantur secundum opinionem sectae suae, omnia 
 conantur exponere, ut non ipsa tempora, sed res, quarum illa 
 signa sunt, obseruare uideantur. quas quidem res fabulosas 
 esse atque falsissimas aliis locis ostenditur. nunc ad hoc dictum 
 est, ut ore suo cogantur fateri posse talia rationabiliter 
 celebrari. et ideo circumcisionem carnis et recte inpositam 
 semis et recte a liberis intellectam esse manifestum est. repudiamus 
 ergo eam carnalem cum apostolo et adprobamus 
 eam spiritalem cum apostolo; et sabbati quietem non obseruamus 
 in tempore, sed signum temporale intellegimus et ad 
 aeternam quietem, quae illo signo significatur, aciem cordis 
 intendimus. repudiamus itaque temporum obseruantiam cum 
 apostolo, temporalium signorum intellegentiam tenemus cum 
 apostolo; duorumque testamentorum differentiam sic probamus, 
 ut in illo sint onera seruorum, in isto gaudia liberorum: 
 in illo cognoscatur praefiguratio possessionis nostrae, in isto 
 teneatur ipsa possessio. interpretatur apostolus sabbatum ad 
 Hebraeos, cum dicit: remanet igitur sabbatismus populo 
 dei. interpretatur etiam circumcisionem, cum dicit de Abraham: 
 et signum accepit circumcisionis signaculum iustitiae 
 fidei. apostolicam itaque interpretationem spiritaliter teneo, 
 carnalem seruitutis obseruationem libertate contemno utriusque 
 testamenti auctorem deum uenerans, qui et ueteri homini 
 fugienti tamquam dominus obposuit quod timeret, et nouo 
 redeunti tamquam pater aperuit quod amaret.

De eo, quod scriptum est in exodo : si aure 
 audieris uocem meam et facies quaecumque praecipio 
 tibi, odero odientes te et contristabo contristantes 
 te; praecedet te angelus meus et adducet te 
 ad Amorrhaeos et Pherezaeos et Chananaeos et Iebusaeos 
 et Gergesaeos; et occidetis illos. deos eorum 
 ne adoraueritis neque feceritis opera ipsorum, sed 
 euersione euertetis eos et delete eorum memoriam. 
 his uerbis de ueteribus libris ita commemoratis tamquam contrarium 
 obponit Adimantus, quod in euangelio scriptum est 
 dicente domino: ego autem dico uobis, diligite inimicos 
 uestros. benedicite, qui uobis maledicunt, et benefacite 
 iis, qui uos oderunt. et orate pro iis, qui uos persequuntur. 
 quo loco primo illud uidendum est, quod satis 
 esse debuerit homini uolenti quasi contraria monstrare, quod 
 de occidendis inimicis in uetere lege scriptum esse commonuit. 
 dominus enim de inimicis diligendis utique de hominibus 
 praecepit; quos per nostram patientiam et caritatem ad salutem 
 posse conuerti et quiuis intellegit et exemplis saepissime demonstratum 
 est. quid ergo sibi uult, quod adiungenda consequentia 
 putauit, ubi scriptum est: deos eorum ne

 

 
 
 
 adoraueritis neque feceritis opera ipsorum, sed euersione 
 euertite eos et delete eorum memoriam, nisi quia et 
 deos gentium Manichaei cogunt diligere? et quod in euangelio 
 dominus ait: diligite inimicos uestros, non solum ad homines, 
 sed ad daemonia quoque uel etiam ad simulacra pertinere 
 arbitrantur. quod si ita est. quis non istam detestetur 
 amentiam ? si autem non hoc arbitrantur, iste plurimum errauit, 
 qui superstitiones gentium euertendas esse praeceptas in uetere 
 testamento commemorare uoluit, cum in nouo quod scriptum 
 est de inimicis diligendis tamquam contrarium uellet obponere. 
 
 
 Nos autem neque illud, quod de hostibus hominibus 
 occidendis in ueteribus libris illi populo dictum est contrarium 
 esse dicimus huic praecepto euangelico, quo nobis ut inimicos 
 nostros diligamus dominus iubet, quandoquidem illa inimicorum 
 interfectio carnali adhuc populo congruebat, cui lex tamquam 
 paedagogus data erat. sicut apostolus dicit. hi uero. 
 qui tunc in illo populo sancti et spiritales homines erant 
 paucissimi, sicut Moyses, sicut prophetae, quo animo facerent 
 illam inimicorum interfectionem, utrum eos, quos interficiebant, 
 diligerent, multum latet indoctos et inpios, qui diligunt 
 caecitatem suam; qui quoniam non sunt idonei uidere ista, 
 mole potius auctoritatis urgendi sunt. quid enim est quod 
 dicit apostolus: ego quidem absens corpore, praesens 
 autem spiritu iam iudicaui quasi praesens eum, qui 
 sic operatus est, in nomine domini nostri Iesu Christi 
 congregatis nobis et meo spiritu cum potentia domini 
 nostri Iesu tradere huiusmodi satanae in interitum 
 carnis, ut spiritus saluus sit in die domini Iesu? quid

 

 
 
 
 habet enim illa interfectio, quam multum isti exaggerant et 
 inuidiose uentilant, nisi interitum carnis? sed quia exposuit 
 apostolus, quo animo faceret, satis declarauit in aliquem inimicum 
 uindictam cum caritate posse procedere. et tamen hic 
 etiam alio modo fortasse interitus carnis, qui fit per paenitentiam, 
 potest intellegi. ipsi autem legunt scripturas apocryphas, 
 quas etiam incorruptissimas esse dicunt, ubi scriptum est 
 apostolum Thomam maledixisse homini. a quo per inprudentiam 
 palma percussus est, ignorante quis esset, maledictumque 
 illud continuo uenisse ad effectum. nam cum ille homo, quoniam 
 minister conuiuii erat. ut adportaret aquam, exisset ad 
 fontem. a leone occisus et dilaniatus est. quod ut manifestaretur 
 ad aliorum terrorem, canis manum eius intulit mensis, . 
 ubi conuiuabatur apostolus. atque ita cum causa quaereretur 
 a nescientibus eisque panderetur in magnum timorem et 
 magnum honorem apostoli eos esse conuersos; atque hinc 
 euangelii exordium commendandi extitisse. si uellet aliquis 
 dentes Manichaeorum in ipsos conuertere, quam mordaciter 
 ista reprehenderet! sed quia et ibi non est tacitum, quo animo 
 factum sit. uidetur dilectio uindicantis. sic enim in illa scriptura 
 legitur. quod deprecatus fuerit apostolus pro illo. in quem 
 temporaliter uindicatum est, ut ei parceretur in futuro iudicio. 
 si ergo tempore noui testamenti, quo maxime caritas commendatur, 
 de poenis uisibilibus diuinitus iniectus est carnalibus 
 timor, quanto magis tempore ueteris testamenti hoc congruisse 
 illi populo intellegendum est, quem timor legis tamquam 
 paedagogi cohercebat ? nam haec est breuissima et apertissima 
 differentia duorum testamentorum, timor et amor:

 
 
 
 illud ad ueterem, hoc ad nouum hominem pertinet, utrumque 
 tamen unius dei misericordissima dispensatione prolatum atque 
 coniunctum. et in uetere scriptura tacetur animus uindicantium, 
 quia paucissimi spiritales diuinis reuelationibus quid facerent, 
 nouerant, ut populus. cui terror utilis erat, seuerissimo imperio 
 domaretur. ut quemadmodum uidebant dari in manus suas 
 interficiendos inimicos inpios cultoresque simalacrorum, sic 
 ipsi formidarent in manus inimicorum suorum dari, si dei 
 ueri iussa contemnerent et ad cultum idolorum atque inpietates 
 gentium laberentur. nam et in ipsos similiter peccantes 
 non dissimiliter uindicatum est. sed omnis haec temporalis 
 uindicta infirmos animos terret. ut enutritos sub disciplina 
 erudiat et a sempiternis atque ineffabilibus subpliciis possit 
 auertere, quia plus timent carnales homines, quod in praesenti 
 deus uindicat. quam illud, quod futurum minatur. 
 
 
 Potest ergo esse dilectio in uindicante. quod unusquisque 
 in filio suo probat, cum eum in mores pessimos defluentem 
 seuerissima coherctione constringit et tanto magis, quanto magis 
 eum diligit, atque hoc modo corrigi posse arbitratur. non 
 autem occidunt filios, quos diligunt homines, quando eos corrigere 
 uolunt, quia multi hanc uitam pro magno bono habent 
 et totum, quare uolunt educare filios suos, in hac uita sperant. 
 fideles autem atque sapientes homines, qui credunt esse aliam 
 uitam meliorem et quanta possunt ex parte nouerunt nec 
 ipsi uindicant occidendo, cum filios suos uolunt corrigere, 
 quia in hac uita eos posse corrigi credunt; deus autem qui 
 nouit, quid cuique tribuat, uindicat occidendo in quos uoluerit 
 siue per homines siue occulto rerum ordine, non quia eos 
 odit, in quantum homines sunt, sed in quantum peccatores 
 sunt. nam in ipsis ueteribus libris legimus dictum deo: et

 
 
 
 nihil odisti eorum, quae fecisti, sed omnia siue per 
 poenas siue per praemia iustitia moderante disponit. nonne 
 apostolus Paulus christianis fidelibus loquebatur, cum diceret: 
 probet autem se homo et sic de pane edat et sic de 
 calice bibat. qui enim manducat et bibit indigne iudicium 
 sibi manducat et bibit non diiudicans corpus 
 domini. propterea in uobis multi infirmi et aegri 
 et dormiunt sufficientes. si autem nos ipsos diiudicaremus, 
 non utique diiudicaremur. dum iudicamur 
 autem, a domino corripimur, ne cum hoc mundo 
 damnemur ecce manifestum deum cum dilectione corrigere 
 non solum infirmitatibus et aegritudinibus sed etiam mortibus 
 temporalibus eos, quos non uult damnare cum mundo. 
 
 Adtendant haec isti et uideant, quomodo potuerint et 
 inpiae gentes dari in manus populi quamuis adhuc carnalis, 
 tamen unum deum colentis, ut ab eo interficerentur ; cum in 
 eo tamen populo si qui essent spiritales, sine alicuius odio 
 intellegerent dispensationem dei, et quomodo non sit contrarium, 
 quod dominus nobis in euangelio praecepit, ut diligamus 
 inimicos nostros, de quibus tamen promittit ipse uindictam, 
 cum de illo iudice similitudinem inducit, qui cotidianas interpellationes 
 uiduae mulieris petentis, ut se uindicaret, quamuis 
 esset iniustus nec deum timens nec homines reuerens, tamen 
 sustinere non potuit et audiuit eam, ne ulterius taedium pateretur: 
 ex cuius conparatione multo magis deum, qui est 
 benignissimus atque iustissimus, dixit uindicare filios suos de 
 inimicis eorum. huic isti audeant obicere quaestionem et

 

 
 
 
 dicant, si possunt: quid est, quod iussisti, ut inimicos nostros 
 diligamus, et de illis nos uindicare disponis? an forte contra 
 uoluntatem suorum sanctorum facturus est eos, quos illi diligunt, 
 puniendo atque damnando ? immo ipsi potius ab ista 
 calumniosa caecitate conuertantur ad deum et in utroque 
 testamento eius intellegant uoluntatem, ne in sinistra parte 
 inueniantur inter eos, quibus dicturus est domiuus: ite in 
 ignem aeternum, qui praeparatus est diabolo et angelis 
 eius. esuriui enim et non dedistis mihi manducare et 
 cetera talia. displicet enim istis miseris, quod deus populo 
 suo interficiendos tradidit inimicos; et ipsi panem mendicanti 
 dari prohibent non inimico, sed subplici. intellegant potius 
 sine odio esse posse uindictam, quam pauci intellegunt; et 
 tamen quamdiu non intellegitur, tamdiu necesse est, ut lector 
 in libris utriusque testamenti magno labore aut errore iactetur 
 et putet contrarias sibi esse scripturas. 
 
 Quam uindictam sine odio nondum apostoli animo ceperant, 
 quando irati eis, a quibus non recipiebantur hospitio, 
 quaesiuerunt de domino, utrum uellet eos petere ignem de 
 caelo, sicut Helias fecerat, quo igne homines inhospitales consumerentur. 
 tunc respondit eis dominus dicens eos nescire, 
 cuius spiritus filii essent et quod ipse liberare uenisset, non 
 perdere, quoniam illi animo inimico perdere cupiebant eos, 
 quos uolebant igne consumi. postea uero cum inpleti essent 
 spiritu sancto et perfecti facti essent, qui iam possent etiam 
 inimicos diligere, acceperunt potestatem uindicandi, quia iam 
 sine odio poterant uindicare. qua potestate et Petrus apostolus 
 usus est in eo libro, quem isti non accipiunt, quoniam manifeste 
 continet paracleti aduentum, id est consolatoris sancti

 

 
 
 
 spiritus. quem lugentibus misit, cum ab eorum oculis ipse 
 ascendisset in caelum. consolator enim tristibus mittitur 
 secundum illam eiusdem domini sententiam: beati lugentes 
 quoniam ipsi consolabuntur. ipse etiam dixit: tunc lugebunt 
 filii sponsi, cum ab eis ablatus fuerit sponsus. 
 in illo ergo libro, ubi apertissime spiritus sanctus, quem dominus 
 consolatorem promiserat, uenisse declaratur, legimus 
 ad sententiam Petri cecidisse homines et mortuos esse uirum 
 et uxorem. qui mentiri ausi erant spiritui sancto. quod isti 
 magna caecitate uituperant, cum in apocryphis pro magno 
 opere legant et illud, quod de apostolo Thoma commemoraui, 
 et ipsius Petri filiam paralyticam factam precibus patris et 
 hortulani filiam ad precem ipsius Petri esse mortuam, et respondent. 
 quod hoc eis expediebat, ut et illa solueretur paralysi 
 et illi moreretur: tamen ad preces apostoli factum esse non 
 negant. quis autem illis dixit "non expediebat gentibus inpiis 
 interfici". quas traditas esse diuinitus in manus populi Iudaeorum 
 inridentes mirari se fingunt cum autem illa non odio 
 sed bono animo apostoli fecerint. unde isti conuincunt animos 
 uirorum spiritalium, qui in illo populo fuerunt, quod eos 
 oderant, qui per ipsos diuina iustitia de hac uita iubebantur 
 auferri V conpescant potius temeritatem suam et non decipiant 
 inperitos, quibus aut non uacat legere aut nolunt legere aut 
 peruerso animo legunt et non intendunt et misericordiam et 
 seueritatem dei utriusque testamenti litteris commendari. nam

 

 
 
 
 de inimici dilectione, ut non reddatur malum pro malo, nonne 
 in ueteribus libris legitur : domine deus meus, si feci 
 istud, si est iniquitas in manibus meis, si reddidi 
 retribuentibus mihi mala, decidam merito ab inimicis 
 meis inanis? quis hoc diceret, nisi qui sciret hoc deo 
 placere, ut malum pro malo nemo reddat? sed hoc perfectorum 
 est, ut non oderint in peccatoribus nisi peccata, ipsos 
 autem homines diligant; et cum uindicant. non uindicent acerbitate 
 saeuitiae, sed moderatione iustitiae, ne ipsa relaxatio 
 peccati plus noceat peccatori quam poena uindictae. nec 
 tamen hoc fecerunt iusti homines nisi auctoritate diuina, ne 
 quis arbitretur passim sibi esse permissum necare quem uelit 
 aut iudicio persequi aut poenis quibuslibet adfligere. aliquando 
 autem aperte ponitur in scripturis ipsa diuina auctoritas, aliquando 
 autem occultatur. ut et manifestis lector instruatur 
 et exerceatur obscuris. 
 
 Certe inimicum et persecutorem suum nimis ingratum 
 et nimis infestum Saul regem accepit Dauid in potestatem, 
 ut ei faceret quod uellet; et elegit parcere potius quam 
 occidere. non enim erat iussus occidere sed neque prohibitus; 
 immo etiam diuinitus audierat se inpune facere quicquid uellet 
 inimico; et tamen tantam potestatem ad mansuetudinem contulit. 
 dicatur mihi quem timuit, cum interficere noluit. nec 
 hominem possumus dicere timuisse, quem acceperat in potestatem, 
 nec deum. qui dederat. ubi ergo nec difficultas fuit 
 occidendi nec timor, dilectio pepercit inimico. ecce Dauid ille 
 bellator inpleuit praeceptum Christi. quod accepimus, ut diligamus 
 inimicos. atque utinam hoc imitar.ntur isti, qui

 

 
 
 
 humanum adfectum misericordiae ad nescio quae crudelia deliramenta 
 torserunt! dum enim credunt panem plorare, quod 
 fieri non potest, non eum porrigunt homini. quem plorantem 
 uident. fortassis dicant, sicut solent caeci iactare insana conuicia, 
 meliorem fuisse Dauid, qui pepercit inimico, quam deum 
 qui dederat ei occidendi potestatem: quasi uero deus nescierit, 
 cui dederit hanc potestatem. nouerat utique uoluntatem serui 
 sui, sed ut ceteris etiam hominibus ad imitandum innotesceret 
 ea quae in corde Dauid iam deo nota erat inimici dilectio* 
 dedit illi in potestatem inimicum, quem nondum uolebat 
 occidi, propter certam rerum dispositionem, quam per illum 
 inpleri oportebat. ita et Dauid bonitas commendata est, ut 
 haberent homines quod amarent, et Saulis malitia ad exitum 
 digniorem dilata est, ut haberent homines quod timerent.

De eo, quod in deuteronomio scriptum est: si aure 
 audieris uocem domini dei tui, benedictus es in agro 
 tuo, benedictus es in prato tuo, benedictus fructus 
 uentris tui et fructus terrae tuae et generationes 
 iumentorum tuorum et armentum boum tuorum et 
 grex ouium tuarum; benedictus es in introitu tuo et 
 egressu. huic capitulo illud dicunt in euangelio esse contrarium: 
 si quis uult me sequi, abneget semet ipsum 
 sibi et tollat crucem suam et sequatur me. quid enim 
 prode est homini, si totum mundum lucretur, animae 
 autem suae detrimentum patiatur? aut quam dabit 
 homo commutationem pro anima sua? sed ex illa regula 
 ostenditur non esse contrarium, qua notum esse iam debet 
 carnali adhuc populo congruenter carnalia et temporalia

 

 
 
 
 praemia fuisse promissa, sed tamen ab uno deo, cuius est creatura 
 omnis et superior et inferior. certe enim ipse Adimantus 
 posuit testimonium de euangelio, ubi dominus ait: nolite 
 iurare neque per caelum, quia thronus eius est. neque 
 per terram, quia scabellum est pedum eius. quod 
 quidem et in ueteribus libris scriptum est: caelum mihi 
 thronus est, terra scabellum pedum meorum. quid ergo 
 mirum, si bona throni sui dat spiritaliter sibi seruientibus et 
 bona scabelli pedum suorum dat carnaliter sibi seruientibus, 
 cum spiritus superior sit et caro inferior, sicut superiora sunt 
 caelestia et inferiora terrestria? quamquam illa omnia, id est 
 ager et pratum et fructus uentris et fructus terrae et iumentorum 
 et armentum boum et grex ouium possint etiam spiritaliter 
 intellegi. sed nunc ad rem non pertinet ista tractatio. 
 si autem in ipso nouo testamento, cuius praemium et hereditas 
 ad nouum hominem pertinet, tamen et dominus iisdem 
 ipsis, quos uult esse rerum temporalium contemptores, ut in 
 euangelio sibi seruiant, promittit multiplicationem earundem 
 rerum in hoc saeculo dicens. quod accipient in hoc saeculo 
 centies tantum, in saeculo autem uenturo uitam aeternam, 
 sicut etiam in uetere scriptura dicitur: fideli homini totus 
 mundus diuitiarum est. unde exultat apostolus dicens: 
 quasi nihil habentes et omnia possidentes: si ergo in 
 nouo testamento praeter aeternam possessionem, quae promittitur 
 sanctis, huius quoque possessionis, quae transitura 
 est, multiplicatio non subtrahitur et tanto fit uberior, quanto 
 contemptius possidetur, quanto magis in uetere testamento 
 carnalis populi praemia talia esse debuerunt ipso tamen uno

 

 
 
 
 et uero deo gubernatore omnium temporum omnia pro tempore 
 moderante et administrante ? 
 
 Sed ne in solis noui testamenti libris ista arbitrentur 
 esse contempta, audiant prophetam abicientem talem felicitatem 
 et ad unum dominum deum confugiendum esse cantantem. 
 ita enim dicit: de gladio maligno erue me et exime me 
 de manu filiorum alienorum, quorum os locutum est 
 uanitatem, et dextera eorum dextera iniquitatis. quorum 
 filii ipsorum uelut nouellae constabilitae in 
 iuuentute sua. filiae eorum compositae et ornatae 
 sicut similitudo templi. cellaria eorum plena et eructantia 
 ex hoc in hoc. oues eorum fecundae multiplicantes 
 in exitibus suis: boues eorum crassae. non 
 est ruina saepis nec exitus neque clamor in plateis 
 eorum. beatum dixerunt populum, cui haec sunt; 
 beatus populus, cuius dominus deus eius. adtendant 
 ergo, quomodo inrideatur ista felicitas in hominibus inpiis 
 et tota beatitudo in deo solo inconcussa figatur. illi enim 
 dicunt beatum populum, cui haec sunt: sed beatus populus, 
 cuius dominus deus ipsius. quod autem etiam illud contrarium 
 esse putauerunt huic loco ueteris testamenti, quod dominus 
 ait: omnis, qui confusus fuerit me aut uerba mea in 
 gente ista adultera et peccatrice, et filius hominis 
 confundetur illum, cum uenerit in gloria patris sui 
 et laude sanctorum angelorum suorum, quid pertineat ad 
 contemptum rerum temporalium non uideo. quod si propterea

 

 
 
 
 pertinet, ne aliquis territus de talium rerum damnis Christum 
 confiteri aut erubescat aut timeat, quid habent, quod dicant? 
 cum et nos dicimus ista esse munera dei, ut tamen sint infima 
 et in conparatione salutaris confessionis non solum amittenda. 
 sed ultro etiam proicienda, carnalibus tamen haec amantibus 
 et nondum capientibus promissa caelestia, ne ab idolis et daemonibus 
 ista peterent, utiliter a domino deo esse pollicita.

De eo, quod scriptum est in lege: ego sum, qui 
 diuitias do amicis meis et paupertatem inimicis. huic 
 sententiae illud obponunt, quod domiuus dicit: beati pauperes 
 spiritu, quoniam ipsorum est regnum caelorum 
 et: uae uobis diuitibus, quia percepistis consolationem 
 uestram. sed cur nolunt et alia in euangelio contueri? ubi 
 enim scriptum est: beati pauperes spiritu. quoniam 
 ipsorum est regnum caelorum, ibi sequitur: beati mites. 
 quoniam ipsi hereditate possidebunt terram. ecce habent 
 amicos dei hereditate terrae diuites fieri. cum autem ad 
 tantam egestatem diues ille redigitur, ut ab eo paupere, quem 
 neglexerat, digito breui in aqua tincto arenti linguae suae 
 humorem stillari deprecetur, intellegant, quomodo fiant pauperes 
 inimici dei, et id esse cognoscant. quod in lege scriptum est: 
 ego sum. qui diuitias do amicis meis et paupertatem 
 inimicis. 
 
 Nam istas diuitias temporales et in uetere scriptura esse 
 contemptas et superius docui et innumerabilibus locis, qui 
 legere uoluerit inueniet. unde est etiam illud: melius modicum 
 iusto super diuitias peccatorum multas et illud:

 

 
 
 
 bonum mihi lex oris tui super milia auri et argenti 
 et illud: iudicia dei uera iustificata in id ipsum desiderabilia 
 super aurum et lapidem pretiosum multum 
 et illud: beatus uir. qui inuenit sapientiam, et inmortalis, 
 qui uidet prudentiam. melius est enim illam 
 mercari quam auri et argenti thesauros; pretiosior 
 est autem lapidibus optimis, non resistit illi ullum 
 malum; bene nota est omnibus adpropinquantibus ei 
 et eis. qui considerant eam diligenter. omne autem 
 pretiosum non est illi dignum et illud: propter hoc 
 optaui. et datus est mihi sensus. et inuocaui, et uenit 
 in me spiritus sapientiae. et praeposui illam regimoniis 
 et sedibus, et honestatem nihil esse duxi ad 
 conparationem ipsius. nec conparaui illi lapidem 
 pretiosum, quoniam omne aurum in conparatione 
 illius arena est exigua et tamquam lutum aestimabitur 
 argentum ad illam. haec isti si aut legerent aut non 
 inpie legerent. uiderent omnia in utriusque testamenti scripturis 
 et ad expetendum et ad fugiendum et ad sumendum et 
 ad reiciendum sibi concordantia et suis gradibus ordinata.

De eo, quod scriptum est in lege: si ambulaueritis 
 in lege et praecepta mea custodieritis, dabo pluuias 
 tempore suo et producet terra fructus suos et arbores 
 poma et uindemiae tuae messibus succedent et satio 
 uindemiis: et saturabimini et sedebitis in pace in 
 terra uestra et dormietis et non erit, qui uos terreat;

 

 
 
 
 et perdam omnem beluam ex terra uestra et persequemini 
 inimicos uestros, et cadent ante uos in gladio; 
 et insequentur quinque ex uobis centum et centum 
 ex uobis persequentur decem milia et concident inimici 
 uestri ante uos in gladio; et ueniam et benedicam 
 uos et multiplicabo uos et disponam uos. manducabitis 
 uetus, quod inueterauit, et proicietis uetus 
 ante nouum. iam neminem oportet postulare a nobis, ut 
 haec ostendamus quam congruenter illi populo deus promiserit. 
 multa enim de hac re diximus. et cui parua sunt, nimis tardus 
 est. sed tamen quod etiam huic loco de nouo testamento dicunt 
 esse contrarium illud uidelicet, quod dominus ait: nolite 
 portare aurum neque argentum neque nummos in 
 zonis uestris, non peram in uia neque duas tunicas 
 nequs calciamenta neque uirgam; dignus est enim 
 operarius mercede sua, quid mirum si haec euangelistis 
 donauerit ? numquid in hoc ministerium populus Iudaicus 
 uocabatur? quae tamen omnia spiritaliter perscrutanda sunt, 
 ne ipse dominus hominibus inpiis contra sua praecepta fecisse 
 uideatur, qui etiam loculos habebat, quibus ad necessarium 
 uictum pecunia portabatur. nisi forte dicturi sunt in zonis 
 habere pecuniam peccatum esse. in loculis autem non esse 
 peccatum. non autem ista iussa, sed permissa esse apostolis 
 ex hoc intellegitur, quod apostolus Paulus manibus suis operatus 
 uictum quaerebat non abusus ea potestate, sicut ipse 
 loquitur, quam dominus euangelistis dedit. quod enim

 

 

 

 
 
 
 permittitur a domino, etiam non facere licet; quod autem iubetur, 
 nisi fiat peccatum est. 
 
 Addunt etiam de illo diuite, cui deus dixerat: stulte, 
 hac nocte a te animam tuam expetam; quae autem 
 praeparasti, cuius erunt? et dicunt non minus huic capitulo 
 legis esse contrarium, cum in isto inanitas inrisa sit 
 uanae laetitiae, quia incerta illa pro certis habuit, populo 
 autem Israhel certam faciebat illam pollicitationem omnipotentia 
 pollicentis. unde etiam apostolus Paulus ad Timotheum 
 scribens de diuitibus saeculi huius, quos nouerat in ecclesiae 
 membris habere suum locum, ita loquitur: diuitibus huius 
 saeculi praecipe non superbe sapere neque sperare in 
 incerto diuitiarum, sed in deo uiuo. qui praestat nobis 
 omnia abundanter ad fruendum: benefaciant, diuites 
 sint in operibus bonis, facile tribuant, communicent, 
 thesaurizent sibi fundamentum bonum in futurum, ut 
 a d prehendant ueram uitam. quis hic non intellegat non 
 esse culpabile habere ista, sed amare et spem in eis ponere, 
 ea praeferre aut etiam conferre ueritati, iustitiae, sapientiae, 
 fidei, bonae conscientiae, caritati dei et proximi, quibus omnis 
 anima pia diues est in secretis suis coram oculis dei ? sed ut 
 diligatur deus, qui diligentibus se ista cuncta inuisibilia et 
 aeterna largitur, id est se ipsum his omnibus plenum donat 
 dilectoribus suis, ut ergo ipse diligatur, illo etiam tempore, 
 quo carnalis anima, carnis uidelicet adfectibus inplicata, nisi 
 terrena et temporalia desiderare non nouit, persuadendum illi

 

 
 
 
 est, quod etiam ista dat deus homini, quia et uerum est et 
 utilissime creditur. hoc populo Israhel factum est per illas 
 pollicitationes, quas inperitissime miseri derident, ut etiam in 
 ipsis infimis rebus, quoquomodo possent, deum diligere adsuescerent, 
 quamuis plus ibi operaretur timor. quae tamen 
 omnia dona temporalia figurae sunt donorum aeternorum et 
 illa de inimicis uictoria praesignat uictoriam de diabolo et 
 angelis eius. 
 
 Et quod isti adiecerunt quasi contrarium ueteri testamento, 
 quod apostolus loquitur deum non pugna et dissensione, 
 sed pace delectari. sciant talem deum praedicari in scripturis 
 illis, cui pacem suam nemo possit auferre, non qualem ipsi 
 praedicant; qui timens, ne inrueret bellum religionibus suis, 
 membra sua longe misit, ut peregrina bella tolerarent et 
 postea liberari atque purgari uicta et inquinata non possent. 
 in natura uero humana, quae peccato in inferiora defluxit, ita 
 deus pace delectatur. ut non relinquat libramenta iustitiae 
 nec pacem, quam diligit, uelit calcari a peccantibus,. sed amari 
 a certantibus, adprehendi a uictoribus. et ea carnalibus figurata 
 promittere spiritalibus aperta monstrare.

De eo, quod scriptum est in deuteronomio: maledictus 
 omnis, qui in ligno pependerit. licet saepe a Manichaeis 
 ista quaestio uentilata sit, non uideo tamen. quid habeat huic 
 sententiae contrarium, quod ex euangelio Adimantus obponen* 
 dum putauit, ubi dominus ait: si uis perfectus esse, uende 
 omnia quae possides et diuide pauperibus et tolle

 
 12* 
 
 
 crucem tuam et sequere me. hic praeter quod crucem 
 nominat, nihil adtendit esse contrarium ei, quod dictum est: 
 maledictus omnis, qui in ligno pependerit. quasi uero 
 talem crucem potest quisque tollere et sequi dominum; sed 
 illa tollitur, cum sequimur dominum, de qua dicit apostolus: 
 qui autem Tesu Christi sunt, carnem suam crucifixerunt 
 cum passionibus concupiscentiis. tali enim cruce 
 uetus homo, id est uetus uita perimitur, quam de Adam 
 traximus, ut quod in illo fuit uoluntarium, in nobis fieret 
 naturale. quod ostendit apostolus dicens: fuimus et nos 
 aliquando natura filii irae sicut et ceteri. si ergo uetus 
 uita de Adam, unde et nomine ueteris hominis uetus uita 
 signatur, quid absurdum habet, quod in ueterem hominem 
 maledictum prolatum est, quem dominus suspendit in ligno, 
 quia ex ipsa successione mortalitatem gestauit de uirgine 
 Maria mortaliter natus, habens carnem non peccatricem, sed 
 tamen similitudinem gerentem carnis peccati, quia mori poterat 
 et mors de peccato. unde est etiam illud: scientes quia 
 uetus homo noster simul confixus est cruci cum illo 
 ut euacuetur corpus peccati. non ergo dominus per linguam 
 Moysi famuli dei, sed mors ipsa meruit maledictum 
 quam dominus noster suscipiendo euacuauit. mors itaque illa 
 pependit in ligno, quae per mulierem ad hominem serpentina 
 persuasione peruenit. unde etiam serpentem ad significationem 
 ipsius mortis Moyses in heremo exaltauit in ligno. et quoniam 
 a mortiferis cupiditatibus per fidem sanamur crucis domini 
 qua cruce mors ligno suspensa est, propterea qui serpentum 
 morsibus uenenabantur, conspecto serpente, qui fixus erat 
 atque exaltatus in ligno, continuo sanabantur. huic sacramento 
 ipse dominus adtestatus est dicens: sicut enim Moyses

 

 
 
 
 exaltauit serpentem in heremo, ita exaltari oportet 
 filium hominis. suscipiendo autem ignominiosissimum apud 
 homines mortis genus dominus noster Iesus Christus, hoc est 
 mortem crucis commendauit nobis dilectionem suam, ut merito 
 apostolus diceret accendens nos ad eius caritatem: Christus 
 nos redemit de maledicto legis, factus pro nobis 
 male dictum. scriptum est enim: maledictus omnis, 
 qui pendet in ligno, ut non solum nullam mortem, sed 
 etiam nullum mortis genus christiana libertas sicut Iudaica 
 seruitus formidaret.

De homine, quem lapidari deus iussit, quia sabbato inuentus 
 est ligna colligere. dominus in euangelio, ubi hominis manum 
 aridam sanauit die sabbati, diuinum opus fecit, non humanum; 
 nec ab otio recessit qui iussit et factum est. et ideo non est 
 simile hoc factum ligna colligenti, quod facere cum inuentus 
 esset homo die sabbati, iussu dei lapidatus est. de seruili 
 autem obseruatione sabbati et de uindicta temporalis mortis 
 iam multa dicta sunt. sicut enim tempore caritatis bonitas, 
 sic tempore timoris seueritas dei maxime commendatur. et 
 cum adhuc non oporteret ante aduentum domini nudare populo 
 legitimarum sacramenta figurarum, non inuitabantur illi homines 
 significata intellegere, sed iussa cogebantur inplere; 
 nondum enim deo inhaerebant per spiritum, sed per carnem 
 legi seruiebant. miror autem, quod isti plangunt hominem 
 lapidatum dei praecepto, quia contra iussum legis ligna collegit, 
 et non plangunt arborem arefactam uerbo Christi, quae 
 contra nullum praeceptum fecerat, cum talem animam arboris 
 esse credant, qualem hominis.

De eo, quod scriptum est: mulier tua sit ut uinea 
 frondescens et filii tui ut nouellae oliuarum in circuitu 
 mensae tuae et uidebis filios filiorum tuorum; 
 et scies, quia hoc modo benedicitur homo, qui timet 
 dominum. hoc per prophetam figurate dictum ad significationem 
 ecclesiae pertinere Manichaei non intellegunt et putant 
 contrarium esse, quod in euangelio domiuus de spadonibus 
 ait, qui se ipsos castrant propter regnum caelorum. sed nos 
 iam et de uiro et de uxore et de spadonibus, quantum satis 
 fuit, in tertio capitulo disseruimus.

De eo, quod scriptum est apud Salomonem: imitare formicam 
 et intuere diligentiam eius, quia ab aestatis 
 tempore usque hiemem colligit sibi alimonias. neque 
 hoc intellegunt Manichaei spiritaliter esse accipiendum et 
 putant praeceptum esse, ut thesaurizemus in terra aut etiam 
 curemus haec horrea, quae sine ullo praecepto multum homines 
 inplere festinant. et ideo illud Adimantus ex euangelio dicit 
 aduersum esse huic sententiae, ubi dominus ait: nolite cogitare 
 de crastino. sed neque hoc intellegunt ad id pertinere, 
 ut temporalia non amemus neque timeamus, ne nobis desint 
 necessaria, et propter ipsa conquirenda uel deo uel hominibus 
 seruiamus. nam si hoc ideo dictum est, ut non seruetur panis 
 in crastinum, magis hoc inplent uagi Romanorum, quos pasgiuos 
 appellant, qui annona cotidiana satiato uentre aut donant 
 statim, quod restat, aut proiciunt, quam uel domini discipuli, 
 qui etiam cum ipso domino caeli et terrae in terra ambulantes 
 loculos habebant, uel Paulus apostolus, qui omnium terrenorum 
 contemptor sic tamen gubernauit ea, quae praesenti uitae erant

 

 
 
 
 necessaria, ut etiam de uiduis praeceperit dicens: si quis 
 fidelis habet uiduas, sufficienter tribuat illis, ut non 
 grauetur ecclesia, quo ueris uiduis sufficere possit. 
 sed tamen illud de formica ita positum est, ut, quemadmodum 
 illa aestate colligit unde hieme pascatur, sic unusquisque 
 christianus in rerum tranquillitate, quam significat aestas, 
 colligat uerbum dei, ut in aduersitate et tribulationibus, quae 
 hiemis nomine significantur, habeat unde spiritaliter uiuat. 
 non enim in pane solo uiuit homo, sed in omni uerbo dei. 
 si autem hoc eos mouet, quod in terra condit formica quod 
 colligit, irascantur etiam illi thesauro, quem dominus in agro 
 dicit inuentum.

De eo, quod scriptum est in Osee: da illis uentrem 
 uacuum et ubera arida; mortifica semen uentris ipsorum, 
 ne pariant. et haec prophetica locutio est utique 
 figurata. nam et uentrem non carneum intellegunt in euangelio, 
 cum legunt: flumina aquae uiuae fluent de uentre eius. 
 et ubera quaedam habebat apostolus, cum diceret: lac uobis 
 potum dedi, non escam et iterum: factus sum paruulus 
 in medio uestrum, tamquam si nutrix fouens filios 
 suos. et Galatas ad earn alia declinantes iterum parturit, donec 
 Christus in eis formetur. et ideo huic propheticae sententiae 
 non repugnat, quod Adimantus posuit ex euangelio, quod in 
 resurrectione a mortuis neque nubent neque uxores 
 ducent neque morientur, sed sunt ut angeli dei. nam 
 hoc est utique quod accipiunt etiam spadones, de quibus

 

 
 
 
 Esaias loquitur: locum nominatum meliorem multo 
 filiorum et filiarum, nomen aeternum dabo eis. inquit. 
 non ergo isti arbitrentur in solo euangelio tale praemium 
 promitti sanctis uentremque uacuum et ubera arida et mortificatum 
 semen ne pariant, intellegant de his esse dictum. de 
 quibus dicit apostolus: sicut enim Iamnes et Mambres 
 restiterunt Moysi. sic et isti resistunt ueritati, homines 
 mente corrupti. reprobi circa fidem, sed ultra 
 non proficient; dementia enim eorum manifesta erit 
 omnibus, sicut et illorum fuit. cum ergo ultra non proficient, 
 tunc habebunt uentrem uacuum et ubera arida et 
 mortificatum semen. in qua sententia se isti tamquam in speculo 
 dignentur inspicere.

De eo, quod scriptum est in Amos propheta: si fieri 
 potest, ut ambulantes duo in uia minime se agnoscant, 
 et leo sine praeda ad catulum suum reuertatur; 
 si decidet auis sine aucupe in terram, si tendunt 
 muscipulam sine causa, ut nihil capiant; si dabit 
 sonum tuba in ciuitate, ut plebs non terratur: ita etiam 
 malum aliquod in ciuitate non perpetratur, quod dominus 
 non faciet. malum hoc loco non peccatum, sed poena 
 intellegenda est. dupliciter enim appellatur malum: unum quod 
 homo facit. alterum quod patitur; quod facit. peccatum est; 
 quod patitur, poena. de poenis ergo loquebatur propheta, cum 
 hoc diceret. diuina enim prouidentia cuncta moderante et 
 gubernante ita homo male facit. quod uult. ut male patiatur, 
 quod non uult. sic autem isti accusant prophetam ista dicentem, 
 quasi in euangelio non legerint: nonne duo passeres

 

 
 
 
 asse ueneunt et unus ex his non cadit in terram sine 
 uoluntate patris uestri? ita ergo deus malum facit, quod 
 non ipsi deo malum est, sed eis. in quos uindicat. itaque 
 ipse, quantum ad se pertinet, bonum facit. quia omne iustum 
 bonum est, et iusta est illa uindicta. et ideo non est contrarium, 
 quod Adimantus obicit dixisse dominum: arbor bona 
 fructus bonos facit; mala autem arbor malos fructus 
 facit. quamuis enim malum sit gehenna damnato. iustitia 
 tamen dei bona est et ipse fructus est ex arbore bona. ille 
 autem malis peccatorum suorum thesaurizauit sibi iram in 
 die irae et reuelationis iusti iudicii dei, qui reddet unicuique 
 secundum opera sua. quamquam duae istae arbores manifestissime 
 in similitudine duorum hominum positae sint, id est 
 iusti et iniusti, quia nisi quisque uoluntatem mutauerit, bonum 
 operari non potest. quod in nostra potestate esse positum alio 
 loco docet, ubi ait: aut facite arborem bonam et fructum 
 eius bonum: aut facite arborem malam et fructum 
 eius malum. illis enim hoc dicit. qui putabant se bona 
 loqui posse. cum essent mali, hoc est bonos fructus facere, 
 cum essent arbores malae. sic enim et subiungit: hypocritae, 
 quomodo potestis bona loqui, cum sitis mali? mala 
 ergo arbor fructus bonos facere non potest: sed ex mala fieri 
 bona potest, ut bonos fructus ferat. fuistis enim aliquando 
 tenebrae, inquit, nunc autem lux in domino. tamquam 
 si diceret: fuistis aliquando arbores malae et ideo tunc non 
 poteratis nisi malos fructus facere; nunc autum lux in 
 domino, id est iam facti arbores bonae date fructus bonos;

 

 
 
 
 quod sequitur dicens: sicut filii lucis ambulate — fructus 
 enim luminis est in omni iustitia et ueritate — probantes 
 quid sit beneplacitum domino. nam in ipso 
 euangelii capitulo, si non studio maliuolentiae fureret Adimantus, 
 potuit aduertere, quomodo dicatur deus malum facere. 
 ibi enim ait dominus, quod etiam iste commemorauit: omnis 
 arbor, quae non facit fructus bonos, excidetur et in 
 ignem mittetur. haec sunt mala, quae deus facit, id est 
 peccatoribus poenas, quod in ignem mittet arbores, quae in 
 malitia perseuerantes fieri bonae noluerint, cum hoc ipsis 
 arboribus malum sit. deus autem, ut saepe dixi, non dat 
 fructus malos, quia iustitiae fructus est uindicta peccati.

De eo, quod in Esaia propheta scriptum est: ego sum 
 deus, qui facio pacem et constituo mala. etiam hoc 
 eadem regula soluitur. non enim reprehendit Adimantus, quod 
 dixit deus : facio pacem. sed quod dixit: constituo mala. 
 cum Paulus apostolus haec duo similiter uno in loco etiam 
 latius tractauerit dicens: uides ergo bonitatem et seueritatem 
 dei: in eos quidem, qui ceciderunt, seueritatem, 
 in te autem bonitatem, si permanseris in bonitate; 
 alioquin et tu excideris, et illi si non permanserint 
 in incredulitate, inserentur. potens est enim deus 
 iterum inserere illos. in hoc sermone apostolico satis 
 adparet bonitas dei, secundum quam dixit Esaias: ego sum 
 deus, qui facio pacem, et seueritas, secundum quam dixit: 
 constituo mala. simul etiam ostendit in nostra potestate 
 esse, ut uel inseri bonitate ipsius uel excidi seueritate mereamur. 
 non est ergo Esaiae contrarium euangelium, sicut putat 
 uel potius putari cupit Adimantus, ubi dominus ait: beati

 

 
 
 
 pacifici, quia filii dei uocabuntur. uel ex ipsa enim 
 parte debuit agnoscere etiam Esaiam scire filios dei esse 
 pacificos. quia per eum dixit deus: ego sum. qui facio 
 pacem. sed cum in alia parte ad male intellegendum oculum 
 figit, in altera se ipse caecauit. quodsi uellet alius similiter 
 caecus dicere bonum esse uetus testamentum, ubi dominus 
 dicit: nolo mortem peccatoris. quantum ut reuertatur 
 et uiuat. malum esse autem nouum testamentum, ubi dicit 
 Christus: ite in ignem aeternum. qui praeparatus est 
 diabolo et angelis eius: nonne in foueam cadens omnes, 
 qui se sequerentur, indoctos et scripturarum ignaros in inperitiae 
 caecitatem geminata malitia secum pariter praecipitaret? 
 qui autem oculo pio legit, et in nouo testamento inuenit, quod 
 isti accusant in uetere. et in uetere, quod laudant in nouo.

De eo, quod scriptum est in Esaia: et factum est in 
 eo anno, quo mortuus est Ozias rex: uidi dominum 
 sedentem in sede altissima; et plena erat domus 
 gloriae ipsius et in circuitu Seraphim stabant senas 
 alas habentes, et binis quidem operiebant faciem 
 ipsius, binis uero pedes. huic loco illud obponit Adimantus, 
 quod ait apostolus: regi autem saeculorum inuisibili 
 honor et laus in saecula. in qua quaestione quaerendum 
 est, quid ei uisum fuerit uel in illa uisione Esaiae binas alas 
 praetermittere, quibus uolabant Seraphim dicentes: sanctus, 
 sanctus, sanctus dominus deus sabaoth, uel in apostoli 
 uerbis non totum dicere. nam ita dixit apostolus: regi autem 
 saeculorum inuisibili, incorruptibili, soli deo honor

 

 
 
 
 et gloria in saecula saeculorum. an forte timuit, ne trinitatis 
 commemoratio commendaret prophetam lectori et aliquid 
 magnum ibi latere suspicaretur? ter enim dicitur: sanctus, 
 sanctus. sanctus dominus deus sabaoth. in apostolo 
 autem forte uidit, quod si dixisset: incorruptibili deo. 
 responderetur illi, quod nunc istis dicimus: quid ergo incorruptibili 
 deo factura erat gens tenebrarum, si cum ea pugnare 
 noluisset ( aut, si forte mendosos codices legerat. aut iste 
 mendosus est. ubi nos ipsum Adimantum legimus, non est 
 diutius de re dubia disserendum, sed iam quaerendum est, 
 quomodo et propheta dixerit uidisse se deum in sede altissima. 
 et apostolus Paulus uerum dixerit inuisibilem deum. interrogo 
 itaque istos, utrum inuisibilia possunt conspici. dicunt posse. 
 quid ergo calumniantur, si deum inuisibilem propheta conspexit? 
 si autem dicunt non posse. ipsi apostolo potius 
 calumnientur, si audent, qui ait: inuisibilia enim dei a 
 constitutione mundi per ea, quae facta sunt, intellecta 
 conspiciuntur. ipse enim dixit esse inuisibilia et ipse 
 rursus dixit: conspiciuntur. nonne hic coguntur fateri oculis 
 corporeis esse inuisibilia, menti uero esse uisibilia ? sic igitur et 
 propheta deum. qui corporaliter inuisibilis est, non corporaliter, 
 sed spiritaliter uidit. 
 
 Nam multa genera uisionis in scripturis sanctis inueniuntur: 
 unum secundum oculos corporis; sicut uidit Abraham 
 tres uiros sub ilice Mambre et Moyses ignem in rubo et 
 discipuli transfiguratum dominum in monte inter Moysen et 
 Heliam et cetera huiusmodi. alterum secundum spiritum, quo 
 imaginamur ea, quae per corpus sentimus; nam et ipsa pars 
 nostra cum diuinitus adsumitur, multa ei reuelantur non per

 
 
 
 oculos corporis aut aures aliumue sensum carnalem, sed tamen 
 his similia: sicut uidit Petrus discum illum submitti e caelo 
 cum uariis animalibus. ex hoc genere est etiam istud Esaiae, 
 quod inperitissime inpii reprehendunt. non enim deum forma 
 corporea circumterminat, sed quemadmodum figurate. non 
 proprie multa dicuntur, ita etiam figurate multa monstrantur. 
 tertium autem genus uisionis est secundum mentis intuitum. 
 quo intellecta conspicitur ueritas atque sapientia: sine quo 
 genere illa duo, quae prius exposui, uel infructuosa sunt uel 
 etiam in errorem mittunt. cum enim ea, quae siue corporeis 
 sensibus siue illi parti animae. quae corporalium rerum 
 imagines capit, diuinitus demonstrantur, non solum sentiuntur 
 his modis sed etiam mente intelleguntur, tunc est perfecta 
 reuelatio. ex hoc tertio genere est illa uisio, quam commemoraui 
 dicente apostolo: inuisibilia enim dei a constitutione 
 mundi per ea, quae facta sunt, intellecta conspiciuntur. 
 hac uisione ut uideatur deus per pietatem fidei 
 et per actionem dei morum optimorum corda mundantur. quid 
 enim profuit Balthasari regi. quod manum scribentem ante 
 oculos suos in -pariete conspexit? cui uisioni quia non potuit 
 adiungere mentis aspectum, quaerebat adhuc uidere, quod 
 uiderat. tali autem acie luminis, qua ista intelleguntur, Danihel 
 praeditus mente uidit, quod ille uiderat corpore. rursus illa 
 parte animi, quae imagines corporum capit, uidit somnium 
 Nabuchodonosor rex: et quoniam non habebat idoneum oculum 
 mentis ad melius uidendum, quod uiderat, id est ad intellegendum 
 quod uiderat, ideo ad interpretandum uisum suum 
 aspectum quaesiuit alienum, eiusdem scilicet Danihelis: cui

 

 
 
 
 tamen aperienti, ut certam adcommodaret fidem, etiam ipsum 
 somnium sibi ut diceretur exegit. Danihel autem reuelante 
 sancto spiritu. et quid ille uidisset in somnis ea parte uidit, 
 qua corporum capiuntur imagines. et quid significaret mente 
 conspexit. non est autem propheta dei ueri et summi, qui 
 oblata diuinitus uisa uel solo corpore uel etiam illa parte 
 spiritus uidet, qua corporum capiuntur imagines, et mente 
 non uidet. sed plerumque in scripturis sic posita inueniuntur, 
 quemadmodum uisa sunt. non etiam quemadmodum intellecta 
 sunt. ut mentis uisio, in qua totus fructus est. exercendis 
 lectoribus seruaretur. sed ex multis, quae aperte sunt scripta, 
 manifestatur nobis. quomodo illa intellexerint. quae sic in 
 libris posuerunt. quomodo figurate illis demonstrata sunt. ad 
 duo enim genera illa uisionis pertinent figuratae demonstrationes; 
 ad mentis autem. id est ad intellegentiae uisionem 
 simplex et propria pertinet reuelatio rerum intellectarum atque 
 certarum. omnia tamen haec genera mirificis et ineffabilibus 
 distributionibus exhibet atque moderatur sanctus spiritus 
 summae incommutabilisque sapientiae. sed isti miseri sunt. qui 
 calumniantur prophetae dicenti. quod deum uiderit. obicientes 
 apostolicam sententiam, ubi inuisibilem dixit. si enim alter obiciat 
 huic apostolico uerbo euangelicum uerbum, quoniam dominus 
 ait: beati mundicordes, quoniam ipsi deum uidebunt, 
 quomodo respondebunt posse inuisibilem uideri? uerbo enim 
 premunt inperitos et quatenus inuisibilis deus dictus sit, 
 etsi cognoscunt, cognosci timent. tanta est pernicies animorum, 
 qui cum uincere hominem uolunt, ab errore uincuntur.