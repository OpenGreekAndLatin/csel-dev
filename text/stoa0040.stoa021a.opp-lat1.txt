Unum uerum deum omnipotentem, ex quo omnia, per 
 quem omnia. in quo omnia, et rogaui et rogo, ut in refellenda 
 et reuincenda haeresi uestra, Manichaei. cui et uos fortasse 
 inprudentius quam malitiosius adhaesistis, det mihi mentem 
 pacatam atque tranquillam et magis de uestra correctione 
 quam de subuersione cogitantem. quamquam enim dominus 
 per suos seruos regna subuertat erroris, ipsos tamen homines, 
 in quantum homines sunt, emendandos esse potius quam perdendos 
 iubet. et quicquid diuinitus ante illud ultimum iudicium 
 uindicatur, siue per inprobos siue per iustos siue per 
 nescientes siue per scientes siue occulte siue palam: non ad 
 interitum hominum, sed ad medicinam ualere credendum est; 
 quam qui respuerint, extremo subplicio praeparantur. quapropter 
 cum in hac uniuersitate rerum alia sint, quae ualent 
 ad corporalem uindictam, sicut ignis et uenenum et morbus 
 et cetera huiusmodi, alia, quibus apud se ipsum non molestiis 
 corporis sui, sed cupiditatum suarum laqueisan imus puniatur, 
 sicut est damnum, exilium, orbitas, contumelia et his similia; 
 quaedam uero non sint cruciamenta, sed quasi fomenta

 

 

 
 
 
 et lenimenta languentium, ut sunt consolationes, cohortationes, 
 disputationes et quaecumque sunt alia: horum omnium quaedam 
 etiam per malos nescientes operatur summa dei iustitia, 
 quaedam autem per scientes bonos. nostrum igitur fuit eligere 
 et optare meliora, ut ad uestram correctionem aditum haberemus, 
 non in contentione et aemulatione et persecutionibus, 
 sed mansuete consolando, beniuole cohortando, leniter disputando. 
 sicut scriptum est: seruum autem domini non 
 oportet litigare, sed mitem esse ad omnes, docibilem, 
 patientem, in modestia corripientem diuersa sentientes. 
 nostrum ergo fuit uelle has partes expetere; dei 
 est uolentibus et petentibus donare, quod bonum est.

Illi in uos saeuiant. qui nesciunt, cum quo labore uerum 
 inueniatur et quam difficile caueantur errores; illi in uos 
 saeuiant, qui nesciunt, quam rarum et arduum sit carnalia 
 phantasmata piae mentis serenitate superare; illi in uos saeuiant, 
 qui nesciunt, cum quanta difficultate sanetur oculus 
 interioris hominis, ut possit intueri solem suum — non istum, 
 quem colitis caelesti corpore, oculis carneis et hominum et 
 pecorum fulgentem atque radiantem, sed illum, de quo dictum 
 est per prophetam: ortus est mihi iustitiae sol, et de 
 quo dictum est in euangelio: erat lumen uerum, quod 
 inluminat omnem hominem uenientem in hunc mundum 
 —: illi in uos saeuiant, qui nesciunt, quibus suspiriis 
 et gemitibus fiat. ut ex quantulacumque parte possit intellegi 
 deus; postremo illi in uos saeuiant, qui numquam tali errore 
 decepti sunt, quali uos deceptos uident.

Ego autem. qui diu multumque iactatus tandem respicere 
 potui, quid sit illa sinceritas, quae sine inanis fabulae 
 narratione percipitur; qui uanas imaginationes animi mei uariis 
 opinionibus erroribusque conlectas uix miser merui domino 
 opitulante conuincere: qui me ad detergendam caliginem mentis 
 tam tarde clementissimo medico uocanti blandientique subieci; 
 qui diu fleui, ut incommutabilis et inmaculabilis substantia 
 concinentibus diuinis libris sese mihi persuadere intrinsecus 
 dignaretur; qui denique omnia illa figmenta, quae uos diuturna 
 consuetudine inplicatos et constrictos tenent, et quaesiui curiose 
 et adtente audiui et temere credidi et instanter, quibus potui, 
 persuasi et aduersus alios pertinaciter animoseque defendi: 
 saeuire in uos omnino non possum, quos sicut me ipsum illo 
 tempore ita nunc debeo sustinere et tanta patientia uobiscum 
 agere. quanta mecum egerunt proximi mei, cum in uestro 
 dogmate rabiosus et caecus errarem. 
 
 Ut autem facilius mitescatis et non inimico animo uobisque 
 pernicioso mihi aduersemini, illud quouis iudice inpetrare me 
 oportet a uobis, ut ex utraque parte omnis adrogantia deponatur. 
 nemo nostrum dicat iam se inuenisse ueritatem; sic 
 eam quaeramus, quasi ab utrisque nesciatur. ita enim diligenter 
 et concorditer quaeri poterit, si nulla temeraria praesumptione 
 inuenta et cognita esse credatur. aut si hoc a 
 uobis inpetrare non possum, saltem illud concedite, ut uos 
 tamquam incognitos nunc primum audiam, nunc primum discutiam. 
 iustum puto esse, quod postulo, hac sane lege

 

 
 
 
 seruata, ut uobiscum non orem, non conuenticula celebrem.nonManichaei 
 nomen accipiam.sinon mihideomnibus rebus ad salutemanimae 
 pertinentibus sine ulla caligine rationem perspicuam dederitis.

In catholica enim ecclesia, ut omittam sincerissimam 
 sapientiam, ad cuius cognitionem pauci spiritales in hac uita 
 perueniunt, ut eam ex minima quidem parte, quia homines 
 sunt, sed tamen sine dubitatione cognoscant — ceteram quippe 
 turbam non intellegendi uiuacitas, sed credendi simplicitas 
 tutissimam facit — ut ergo hanc omittam sapientiam, quam 
 in ecclesia esse catholica non creditis. multa sunt alia, quae 
 in eius gremio me iustissime teneant. tenet consensio populorum 
 atque gentium; tenet auctoritas miraculis inchoata, spe 
 nutrita, caritate aucta, uetustate firmata; tenet ab ipsa sede 
 Petri apostoli, cui pascendas oues suas post resurrectionem 
 dominus commendauit, usque ad praesentem episcopatum successio 
 sacerdotum; tenet postremo ipsum catholicae nomen. 
 quod non sine causa inter tam multas haereses sic ista 
 ecclesia sola obtinuit. ut cum omnes haeretici se catholicos 
 dici uelint, quaerenti tamen alicui peregrino, ubi ad catholicam 
 conueniatur, nullus haereticorum uel basilicam suam uel 
 domum audeat ostendere. ista ergo tot et tanta nominis 
 christiani carissima uincula recte hominem tenent credentem 
 in catholica ecclesia, etiamsi propter nostrae intellegentiae 
 tarditatem uel uitae meritum ueritas nondum se apertissime 
 ostendat. apud uos autem, ubi nihil horum est, quod me inuitet 
 ac teneat, sola personat pollicitatio ueritatis: quae quidem

 
 
 
 si tam manifesta monstratur, ut in dubium uenire non possit, 
 praeponenda est illis omnibus rebus, quibus in catholica teneor; 
 si autem tantummodo promittitur et non exhibetur, nemo me 
 mouebit ab ea fide, quae animum meum tot et tantis nexibus 
 christianae religioni astringit.

Uideamus igitur, quid me doceat Manichaeus, et potissimum 
 illum consideremus librum, quem Fundamenti epistulam 
 dicitis, ubi totum paene, quod creditis, continetur. ipsa enim 
 nobis illo tempore miseris quando lecta est, inluminati dicebamur 
 a uobis. certe sic incipit: Manichaeus apostolus 
 
 
 Iesu Christi prouidentia dei patris. haec sunt salubria 
 uerba de perenni ac uiuo fonte. iam cum bona patientia, 
 si placet, adtendite, quid quaeram. non credo esse istum 
 apostolum Christi. quaeso, ne suscenseatis et male dicere incipiatis. 
 nostis enim me statuisse nihil a uobis prolatum 
 temere credere. quaero ergo, quis sit iste Manichaeus. respondebitis: 
 apostolus Christi. non credo; quid iam dicas aut 
 facias, non habebis. promittebas enim scientiam ueritatis, et 
 nunc quod nescio cogis, ut credam. euangelium mihi fortasse 
 lecturus es et inde Manichaei personam temptabis adserere. si 
 ergo inuenires aliquem, qui euangelio nondum credit, quid 
 faceres dicenti tibi: non credo? ego uero euangelio non crederem, 
 nisi me catholicae ecclesiae conmoueret auctoritas.I 
 quibus ergo obtemperaui dicentibus: crede euangelio, cur eis 
 non obtemperem dicentibus mihi: noli credere Manichaeis ? 
 elige, quid uelis. si dixeris: crede catholicis, ipsi me monent, 
 ut nullam fidem adcommodem uobis; quapropter non possum

 
 
 
 illis credens nisi tibi non credere. si dixeris: noli catholicis 
 credere, non recte facies per euangelium me cogere ad 
 Manichaei fidem, quia ipsi euangelio catholicis praedicantibus 
 credidi. si autem dixeris: recte credidisti catholicis laudantibus 
 euangelium, sed non recte illis credidisti uituperantibus Manichaeum, 
 usque adeo me stultum putas, ut nulla reddita ratione, 
 quod uis credam, quod non uis. non credam? multo enim 
 iustius atque cautius facio, si catholicis quoniam semel credidi, 
 ad te non transeo, nisi me non credere iusseris, sed 
 apertissime ac manifestissime scire aliquid feceris. quocirca si 
 mihi rationem redditurus es. dimitte euangelium. si ad euangelium 
 te tenes, ego me ad eos teneam, quibus praecipientibus 
 euangelio credidi, et his iubentibus tibi omnino non 
 credam. quodsi forte in euangelio aliquid apertissimum de 
 Manichaei apostolatu inuenire potueris, infirmabis mihi catholicorum 
 auctoritatem, qui iubent, ut tibi non credam: qua 
 infirmata iam nec euangelio credere potero. quia per eos illi 
 credideram. ita nihil apud me ualebit, quicquid inde protuleris. 
 quapropter si nihil manifestum de Manichaei apostolatu in 
 euangelio reperitur, catholicis potius credam quam tibi. si 
 autem aliquid inde manifestum pro Manichaeo legeris, nec 
 illis nec tibi: illis, quia de te mihi mentiti sunt; tibi autem. 
 quia eam scripturam mihi profers, cui per illos credideram, 
 qui mihi mentiti sunt. sed absit. ut euangelio ego non credam. 
 illi enim credens non inuenio, quomodo possim etiam tibi 
 credere; apostolorum enim nomina, quae ibi leguntur. non 
 inter se continent nomen Manichaei. in locum autem traditoris 
 Christi quis successerit, in apostolorum actibus legimus: cui

 

 
 
 
 libro necesse est me credere, si credo euangelio. quoniam 
 utramque scripturam similiter mihi catholica commendat auctoritas. 
 in eodem etiam libro de uocatione atque apostolatu 
 Pauli uulgatissimam tenemus historiam. lege mihi iam, si 
 potes, in euangelio, ubi Manichaeus apostolus dictus est, uel 
 in aliquo alio libro, cui me iam credidisse confiteor. an illud 
 lecturus es, ubi spiritum sanctum paracletum dominus promisit 
 apostolis ? de quo loco uide, quot et quanta sint, quae 
 me reuocent et deterreant, ne Manichaeo credam.

Quaero enim, cur epistulae huius principium sit: Manichaeus 
 apostolus Iesu Christi, et non sit: paracletus 
 apostolus Iesu Christi. si autem missus a Christo paracletus 
 Manichaeum misit, cur lego: Manichaeus apostolus Iesu 
 Christi, et non potius: Manichaeus apostolus paracleti? si 
 dicis ipsum esse Christum, qui est etiam spiritus sanctus, 
 contradicis ipsi scripturae, ubi dominus ait: et alium paracletum 
 mittam uobis. si autem ideo Christi nomen recte 
 positum putas, non quia ipse est Christus, qui et paracletus, 
 sed quia eiusdem sunt ambo substantiae, id est. non quia 
 unus est, sed quia unum sunt, poterat et Paulus dicere: 
 Paulus apostolus dei patris, quia dixit dominus: ego et pater 
 unum sumus. nusquam hoc dicit, sed nec quisquam apostolorum 
 patris se apostolum scribit. quid sibi ergo uult ista 
 nouitas ? nonne uobis uidetur nescio quam redolere fallaciam ? 
 certe si nihil interesse arbitratus est, cur non uarie in aliis 
 epistulis apostolum Christi se nominat, in aliis paracleti? sed

 

 
 
 
 Christi semper audiui, quotienscumque audiui, paracleti autem 
 nec semel. quid hoc esse causae arbitramur, nisi quia illa 
 superbia, mater omnium haereticorum, inpulit hominem, ut 
 non missum se ab paracleto uellet uideri, sed ita susceptum, 
 ut ipse paracletus diceretur? sicut Iesus Christus homo non 
 a filio dei, id est uirtute et sapientia dei. per quam facta 
 s:mt omnia, missus est, sed ita susceptus secundum catholir-am 
 fidem, ut ipse esset dei filius, id est in illo ipso dei 
 sapientia sanandis peccatoribus adpareret: sic se ille uoluit ab 
 spiritu sancto, quem Christus promisit. uideri esse susceptum. 
 ut iam cum audimus Manichaeum spiritum sanctum, intellegamus 
 apostolum Iesu Christi, id est missum a Iesu Christo, 
 qui eum se missurum esse promisit. singularis audacia ista 
 et ineffabile sacrilegium!

Sed tamen quaero, cum pater et filius et spiritus sanctus 
 nobis etiam confitentibus non dispari natura copulentur, cur 
 hominem susceptum ab spiritu sancto Manichaeum non putatis 
 turpe natum ex utroque sexu praedicare, hominem autem 
 susceptum ab unigenita sapientia dei natum de uirgine credere 
 formidatis? si caro humana, si concubitus uiri, si uterus 
 mulieris non potuit inquinare spiritum sanctum, quomodo 
 potuit uirginis uterus inquinare dei sapientiam? Manichaeus 
 ergo iste, qui sancto spiritu et euangelica lectione gloriatur. 
 necesse est uobis concedat aut missum se esse a sancto 
 spiritu aut susceptum. si missus est, paracleti se apostolum 
 dicat; si susceptus, concedat ei hominem matrem, quem suscepit 
 unigenitus filius dei, si ei, quem suscepit spiritus sanctus, 
 concedit et patrem. credat uirginitate Mariae uerbum dei non

 
 
 
 esse pollutum, si concubitu parentum suorum sanctum spiritum 
 non potuisse pollui ut credamus hortatur. quodsi dixeritis 
 non in utero uel ante uterum, sed iam natum Manichaeum 
 ab spiritu sancto esse susceptum, sufficit, ut fateamini habuisse 
 carnem de uiro et femina procreatam. cum enim uos non 
 timeatis uiscera et sanguinem Manichaei de humano concubitu 
 uenientem et intestina fimo plena, quae illa caro /jestabat, et 
 his omnibus non credatis contaminatum esse spiritum sanctum, 
 a quo illum hominem susceptum esse creditis: cur ego uterum 
 uirginalem et intacta genitalia reformidem et non potius 
 credam sapientiam dei in ipsis maternis uisceribus homine 
 suscepto inmaculatam sinceramque mansisse ? quapropter quoniam 
 siue missum siue susceptum a paracleto se Manichaeus 
 uester adfirmet, nihil horum poterit obtinere, ego iam cautior 
 neque missum eum credo neque susceptum.

Nam quod addidit dicens: prouidentia dei patris, 
 quid aliud ambiuit Iesu Christo nominato. cuius se dicit 
 apostolum, et deo patre, cuius prouidentia missum se dicit 
 a filio, nisi ut spiritum sanctum ipsum esse tertium crederemus? 
 sic enim scribit: Manichaeus apostolus Iesu Christi 
 prouidentia dei patris. spiritus sanctus nominatus non est, 
 qui maxime debuit ab eo nominari, qui nobis apostolatum 
 suum paracleti promissione commendat, ut euangelica auctoritate 
 inperitos premat. quod cum a uobis quaeritur, respondetis 
 utique Manichaeo apostolo nominato sanctum spiritum 
 paracletum nominari, quia in ipso uenire dignatus est. quaero 
 ergo, sicut superius dicebam, quare exhorreatis, cum dicit

 
 
 
 catholica eum, in quo uenit diuina sapientia, natum esse de 
 uirgine, cum uos eum, in quo spiritum sanctum uenisse praedicatis, 
 natum de femina uiro mixta nihil horreatis. quid ergo 
 aliud suspicer nescio, nisi quia iste Manichaeus, qui per 
 Christi nomen ad inperitorum animos aditum quaerit, pro ipso 
 Christo se coli uoluit. hoc unde coniciam, breuiter dicam. 
 cum saepe. a uobis quaererem illo tempore. quo uos audiebam, 
 quae causa. esset, quod pascha domini plerumque nulla, interdum 
 a paucis tepidissima celebritate frequentaretis nullis 
 uigiliis, nullo prolixiore ieiunio indicto auditoribus, nullo denique 
 festiuiore adparatu, cum bema uestrum. id est diem, quo 
 Manichaeus occisus est, quinque gradibus instructo tribunali 
 et pretiosis linteis adornato atque in promptu posito et obiecto 
 adorantibus magnis honoribus prosequamini: hoc ergo 
 cum quaererem, respondebatur eius diem passionis celebrandum 
 esse, qui uere passus esset; Christum autem, qui natus 
 non esset, neque ueram, sed simulatam carnem humanis oculis 
 ostendisset, non pertulisse, sed finxisse passionem. quis non 
 gemescat homines. qui se christianos dici uolunt, timere, ne 
 polluatur ueritas de uirginis utero, et de mendacio non timere ? 
 sed ut ad rem redeam, quis non suspicetur, cum diligenter 
 adtenderit, ideo negari a Manichaeo Christum natum esse de 
 femina et humanum corpus habuisse, ne passio eius, quod 
 totius iam orbis festissimum tempus est. ab eis, qui sibi 
 credidissent, celebraretur et non tanta deuotione diem mortis

 
 
 
 suae desiderata sollemnitas honoraret? hoc enim nobis erat 
 in illa bematis celebritate gratissimum, quod pro pascha frequentabatur, 
 quoniam uehementius desiderabamus illum diem 
 festum subtracto alio, qui solebat esse dulcissimus.

Fortasse dicas mihi: quando ergo uenit a domino promissus 
 paracletus? hic ego si non haberem aliud. quod crederem, 
 facilius eum adhuc uenturum expectarem quam per 
 Manichaeum uenisse concederem. nunc uero cum in actibus 
 apostolorum manifestissime sancti spiritus praedicetur aduentus, 
 quae me necessitas cogit haereticis tam periculose et tam 
 facile credere? in libro enim memorato sic scriptum est: 
 primum quidem sermonem fecimus de omnibus. o Theophile, 
 quae coepit Iesus facere et docere in die, qua 
 apostolos elegit per spiritum sanctum et praecepit 
 praedicare euangelium. quibus praebuit se uiuum 
 post passionem in multis argumentis dierum, uisus 
 est eis per dies quadraginta et docens de regno dei, 
 quomodo conuersatus sit cum illis et praeceperit eis, 
 ne discederent ab Hierosolymis, sed sustinerent pollicitationem 
 patris, quam audistis, inquit ex ore meo\' 
 quoniam Iohannes quidem baptizauit aqua, uos autem 
 spiritu sancto incipietis baptizari: quem et accepturi 
 estis non post multos dies istos usque ad pentecosten. 
 illi quidem cum uenissent, interrogabant eum dicentes: 
 domine, si hoc in tempore repraesentaberis,

 

 
 
 
 et quando regnum Israhel. ille autem dixit: nemo 
 potest cognoscere tempus, quod pater posuit in sua 
 potestate; sed accipietis uirtutem spiritus sancti 
 superuenientem in uos et eritis mihi testes apud 
 Hierusalem et in tota Iudaea et Samaria et usque in 
 totam terram. ecce habes, ubi commemorauit discipulos 
 pollicitationis paternae, quam ex ore eius audierant de uenturo 
 spiritu sancto. nunc uideamus, quando sit missus. paulo post 
 enim sequitur et dicit: in illo tempore, quo subpletus 
 est dies pentecostes, fuerunt omnes eadem animatione 
 simul in unum; et factus est subito de caelo 
 sonus, quasi ferretur flatus uehemens, et inpleuit 
 totum illum locum, in quo erant sedentes; et uisae 
 sunt illis linguae diuisae quasi ignis, qui et insedit 
 super unumquemque illorum. et inpleti sunt omnes 
 spiritu sancto et coeperunt loqui linguis, quomodo 
 spiritus dabat eis pronuntiare. Hierosolymis autem 
 fuerunt habitantes Iudaei, homines ex omni natione, 
 quae est sub caelo. et cum facta esset uox, conlecta 
 est turba et confusa est, quoniam audiebat unusquisque 
 suo sermone et suis linguis loquentes eos. 
 stupebant autem et admirabantur ad inuicem dicentes: 
 nonne omnes, qui loquuntur, natione sunt 
 Galilaei? et quomodo agnoscimus in illis sermonem, 
 in quo nati sumus? Parthi, Medi, Elamitae et qui inhabitant 
 Mesopotamiam. Armeniam et Cappadociam,

 

 
 
 
 Pontum. Asiam, Phrygiam et Pamphyliam, Aegyptum 
 et regiones Africae, quae est ad Cyrenen; et qui aduenerant 
 Romani et Iudaei incolae et Cretenses et 
 Arabes audiebant loquentes illos suis linguis magnalia 
 dei. stupebant autem et haesitabant ob id. 
 quod factum est, dicentes: quidnam hoc uult esse? 
 alii autem inridebant dicentes: hi musto omnes onerati 
 sunt. ecce, ubi uenit spiritus sanctus. quid uultis amplius? 
 si scripturis credendum est, cur non his potius credam, 
 quae robustissima auctoritate firmatae sunt, quae cum ipso 
 euangelio, ubi promissum sanctum spiritum pariter credimus, 
 innotescere populis et commendari posteris praedicarique 
 meruerunt? hos ergo actus apostolorum euangelio pari auctoritate 
 coniunctos cum lego, inuenio non solum esse promissum 
 illis ueris apostolis sanctum spiritum, sed etiam tam manifeste 
 missum, ut nullus de hac re locus relinqueretur erroribus.

Clarificatio enim domini nostri apud homines resurrectio 
 est a mortuis et in caelum ascensio. scriptum est autem in 
 ipso euangelio xaxa \' IcorivvTjv : spiritus autem nondum erat 
 datus, quia Iesus nondum erat clarificatus. si ergo 
 propterea nondum erat datus, quia Iesus nondum erat clarificatus, 
 clarificato Iesu necessario statim datus est. et propter 
 ipsam geminam clarificationem, secundum hominem et secundum 
 deum, bis datus est etiam spiritus sanctus: semel, postquam 
 resurrexit a mortuis, cum insufflauit in faciem discipulorum 
 dicens: accipite spiritum sanctum; et iterum,

 

 
 
 
 postquam ascendit in caelum decem diebus transactis: qui 
 numerus perfectionem significat, cum septenario numero. quo 
 condita uniuersa consistunt, additur trinitas conditoris. de 
 quibus rebus inter spiritales uiros pie cauteque multa tractantur. 
 sed ego a proposito non recedam; suscepi enim prius 
 uobiscum sic agere, ut non uos ego doceam, quod superbum 
 fortasse arbitramini. sed tamquam ipse a uobis discere studeam, 
 quod nouem annis non potui. quapropter habeo, quibus 
 litteris credam de aduentu spiritus sancti: quibus me credere 
 si prohibetis, ne temere credam quod nescio — sic enim 
 soletis monere —, multo minus uestris litteris credam. quare 
 aut omnes libros auferte de medio et disputando pandite ueritatem, 
 de qua dubitare non possim, aut tales proferte libros, 
 quibus non mihi cum adrogantia inponatur, quod credam, 
 sed exhibeatur sine fraude. quod discam. fortasse. inquis, et 
 haec epistula talis est. nolo ergo in eius limine ulterius inmorari: 
 interiora uideamus.

Haec sunt, inquit, salubria uerba ex perenni ac 
 uiuo fonte; quae qui audierit et isdem primum crediderit, 
 deinde, quae insinuant. custodierit, numquam 
 erit morti obnoxius, uerum aeterna et gloriosa uita 
 fruetur. nam profecto beatus est iudicandus, qui hac 
 diuina instructus cognitione fuerit, per quam liberatus 
 in sempiterna uita permanebit. et haec, ut uidetis, 
 pollicitatio est, nondum exhibitio ueritatis: et uos quoque 
 animaduertere facillime potestis isto uelamine quoslibet errores 
 fucari posse, ut inperitorum animis per ornatam ianuam latenter 
 inrepant. si enim diceret: haec sunt pestifera uerba ex uenenoso 
 fonte; quae qui audierit et isdem primum crediderit,

 
 
 
 deinde. quae insinuant, custodierit, numquam erit uitae restituendus, 
 uerum poenali et aerumnosa morte adficietur — nam 
 profecto miser est iudicandus, qui hac inferna inplicatus inperitia 
 fuerit. per quam demersus in sempiternis cruciatibus 
 permanebit —: si ergo hoc diceret, uerum diceret, sed libro 
 huic nom solum nullum conciliaret lectorem, sed omnes, 
 quorum in manus incidisset, in maxima odia concitaret. 
 quamobrem ad consequentia transeamus nec nos ista decipiant, 
 quae possunt esse bonis et malis, doctis et indoctis uerba 
 communia. quid ergo sequitur? 
 
 
 Pax. inquit, dei inuisibilis et ueritatis notitia sit 
 cum fratribus sanctis et carissimis, qui mandatis 
 caelestibus credunt pariter atque deseruiunt. ita sit, 
 ut dicit. nam et ista benigna et acceptissima optatio est. 
 tantum meminerimus haec et a bonis doctoribus et a deceptoribus 
 posse dici. itaque si nulla nisi talia diceret, omnibus 
 legendum et amplectendum esse concederem. nec illa, quae 
 ad hoc sequuntur, inprobauerim; adiungit enim: sed et dextera 
 luminis tueatur et eripiat uos ab omni incursione 
 maligna et a laqueis mundi. et omnino quicquid 
 in huius epistulae principio scriptum est, donec ueniatur ad 
 causam, nolo reprehendere, ne in rebus minoribus multum 
 operis consumatur. iam ergo euidentissimam pollicitationem 
 hominis uideamus.

De eo igitur, inquit, frater dilectissime Pattici,

 
 
 
 quod mihi significasti dicens nosse te cupere, cuiusmodi 
 sit natiuitas Adae et Euae, utrum uerbo sint 
 idem prolati, an progeniti ei corpore, respondebitur 
 tibi, ut congruit. namque de his a plerisque in uariis 
 scripturis reuela tionibus que dissimili modo insertum 
 atque commemoratum est. quapropter ueritas istius 
 rei ut sese habet. ab uniuersis fere gentibus ignoratur 
 et ab omnibus. qui etiam de hoc diu multumque 
 disputarunt. si enim illis super Adae et Euae generatione 
 prouenisset manifesto cognoscere. numquam 
 corruptioni et morti subiacerent. manifestam ergo cognitionem 
 huius rei nobis pollicetur, ne corruptioni ac morti 
 subiciamur. et si adhuc parum est, uide, quid sequatur. necessario 
 ergo, inquit, plura sunt ante commemoranda 
 ut ad istud mysterium sine ulla possit ambiguitate 
 perueniri. hoc est, quod dicebam, sic mihi demonstrari 
 debere ueritatem, ut ad eandem sine ulla ambiguitate perueniam. 
 quod si ipse non polliceretur, me tamen hoc exigere 
 et flagitare oportebat, ut tanta mercede cognitionis euidentissimae 
 atque certissimae ex catholico christiano quibuslibet 
 contradicentibus Manichaeum me fieri non puderet. iam igitur 
 audiamus, quid adferat. 
 
 Unde si tibi uidetur, inquit, ausculta prius, quae 
 fuerint ante constitutionem mundi et quo pacto proelium 
 sit agitatum, ut possis luminis seiungere naturam 
 ac tenebrarum. iam incredibilia et omnino falsa 
 proposuit. quis enim credat ante constitutionem mundi ullum 
 proelium fuisse commissum? et tamen si esset credibile, 
 modo nos non credere. sed cognoscere uelimus. nam qui dicit

 
 
 
 Persas et Scythas ante multos annos secum bellasse, rem 
 dicit credibilem, eam tamen, quam uel auditam uel lectam 
 possumus credere, non expertam conprehensamque cognoscere. 
 cum ergo istum repudiarem, si tale aliquid diceret — non 
 enim ea promisit, quae cogerer credere, sed quae possem sine 
 ulla ambiguitate cognoscere —, quomodo eum non repudiabo, 
 quando non modo incerta dicit, sed etiam incredibilia ? sed 
 quid? si aliquibus rationibus ea perspicua et cognita faciet? 
 audiamus ergo, si possumus, cum tota patientia et lenitate. 
 quod sequitur. -!

Haec quippe, inquit, in exordio fuerunt duae 
 \'Śubstantiae a se diuisae. et luminis quidem impe* 
 rium tenebat deus pater in sua sancta stirpe perpetuus, 
 in uirtute magnificus, natura ipsa uerus, 
 aeternitate propria semper exultans, continens apud 
 se sapientiam et sensus uitales. per quos etiam duodecim 
 membra luminis sui conprehendit; regni uidelicet 
 proprii diuitias adfluentes. in unoquoque autem 
 membrorum eius sunt recondita milia innumerabilium 
 et inmensorum thesaurorum. ipse uero pater in sua 
 laude praecipuus, magnitudine inconprehensibilis 
 copulata sibi habet beata et gloriosa saecula neque 
 numero neque prolixitate aestimanda, cum-quibus 
 idem sanctus atque inlustris pater et ge-nitor degit 
 nullo in regnis eius insignibus aut indigente aut in\'fimo 
 constituto. ita autem fundata sunt- eiusdem 
 splendidissima regna supra lucidam et beatam terram. 
 ut a nullo umquam aut moueri aut concuti possint.

 

 

 
 
 
 
 Haec mihi unde probaturus est, aut haec ipse unde cognouit? 
 noli me terrere paracleti nomine. primo quia non 
 credere incognita, sed certa cognoscere accessi a uobis ipsis 
 factus timidior. uos enim nostis, temere credentibus quam 
 uehementer insultare soleatis, praesertim cum ipse, qui iam 
 coepit incerta narrare, plenam ac firmam scientiam paulo ante 
 promiserit

Deinde quoniam, si mihi fides imperanda est, magis 
 me terret illa scriptura, ubi lego uenisse spiritum sanctum 
 et apostolos inspirasse, quibus eum dominus se missurum 
 esse promiserat. quapropter aut ea, quae dicit, proba mihi 
 uera esse, ut ostendas, quae non possum credere, aut eum, 
 qui dicit, proba mihi spiritum sanctum esse, ut credam, quae 
 non potes ostendere. ego namque catholicam fidem profiteor 
 et per illam me ad certam scientiam peruenturum esse praesumo; 
 tu uero, qui fidem meam labefactare conaris, certam 
 scientiam trade, si potes, ut id, quod credidi, temere me 
 credidisse conuincas. duo sunt, quae mihi profers: unum, 
 cum dicis spiritum sanctum esse, qui loquitur, et alterum, 
 cum dicis manifesta esse, quae loquitur. utrumque abs te 
 sine ulla dubitatione cognoscere debui; sed non sum auarus, 
 unum horum doce. ostende hunc esse spiritum sanctum, et 
 credam uera esse, quae dicit, etiamsi nesciam; aut ostende 
 uera esse, quae dicit, et credam spiritum sanctum esse, 
 etiamsi nesciam. numquid aequius aut beniuolentius tecum 
 agi potest? sed tu nec hoc nec illud uales ostendere. nihil 
 aliud elegisti nisi laudare, quod credis, et inridere, quod credo. 
 cum igitur etiam ego uicissim laudauero, quod credo et quod

 

 
 
 
 credis, inrisero, quid putas nobis esse iudicandum quidue 
 faciendum, nisi ut eos relinquamus, qui nos inuitant certa 
 cognoscere et postea imperant, ut incerta credamus et eos 
 sequamur, qui nos inuitant prius credere, quod nondum ualemus 
 intueri, ut ipsa fide ualentiores facti, quod credimus, 
 intellegere mereamur, non iam hominibus, sed ipso deo intrinsecus 
 mentem nostram inluminante atque firmante ? 
 
 Et quoniam quaesiui, unde mihi probet, nunc quaero, unde 
 ipse cognouerit. si dicit sibi esse spiritu sancto reuelatum 
 suamque mentem diuinitus inlustratam, ut ea, quae dicit, 
 certa et manifesta cognosceret, ipse significat, quid intersit 
 inter cognoscere et credere. ipse enim cognoscit, cui apertissime 
 ista monstrantur; eis autem, quibus haec narrat, non 
 cognitionem insinuat, sed credulitatem suadet. cui quisquis 
 temere consenserit, Manichaeus efficitur, non certa cognoscendo, 
 sed incerta credendo, quales nos inperitos adulescentulos 
 aliquando decepit. debuit ergo non nobis polliceri scientiam 
 neque manifestam cognitionem neque ad id. quod quaeritur, 
 sine ulla ambiguitate peruentionem, sed dicere potius sibi esse 
 ista monstrata, illos autem, quibus narrantur, credere sibi 
 debere, quae nesciunt. sed si hoc diceret, quis non ei responderet: 
 si ergo incognita crediturus sum, cur non ea potius 
 credam, quae iam consensione doctorum indoctorumque celebrantur 
 et per omnes populos grauissima auctoritate firmata 
 sunt? hoc ille metuens ne sibi diceretur, offundit nebulas 
 inperitis, primum pollicens rerum certarum cognitionem, postea 
 et incertarum imperans fidem. cui tamen si hoc dicatur, ut 
 saltem uel sibi haec doceat esse monstrata, similiter deficit

 

 
 
 
 et hoc quoque ut credamus iubet. quis ferat tantam fallaciam 
 tantamque superbiam?

Quid? si non solum incerta, sed etiam falsa esse. quae 
 dicit. deo et domino nostro mihi opitulante monstrauero. quid 
 infelicius ista superstitione inueniri potest., quae non modo 
 non exhibet scientiam, quam promittit, atque ueritatem, sed 
 ea dicit, quae uehementer sunt scientiae ueritatique contraria? 
 quod in sequentibus manifestius adparebit. ita enim dicit: 
 iuxta unam uero partem ac latus inlustris illius ae 
 sanctae terrae erat tenebrarum terra profunda et inmensa 
 magnitudine. in qua habitabant ignea corpora. 
 genera scilicet pestifera. hic infinitae tenebrae ex 
 eadem manantes natura inaestimabiles cum propriis 
 fetibus; ultra quas erant aquae caenosae ac turbidae 
 cum suis inhabitatoribus; quarum interius uenti 
 horribiles ac uehementes cum suo principe et genitoribus. 
 rursum regio ignea et corruptibilis cum suis 
 ducibus et nationibus. pari more introrsum gens caliginis 
 ac fumi plena, in qua morabatur inmanis princeps 
 omnium et dux habens circaseinnumerabiles principes, 
 quorum omnium ipse erat mens atque origo: haeque 
 fuerunt naturae quinque terrae p\'estiferae. 
 
 . Si aerium uel etiam aetherium corpus diceret esse naturam 
 dei, profecto inrideretur ab omnibus. qui sapientiae ueritatisque 
 naturam per nulla spatia locorum distentam atque diffusam 
 sine ulla mole magnam et magnificam nec in parte minorem 
 et in parte maiorem, sed per omnia aequalem summo patri. 
 nec aliud habentem hic et aliud alibi, sed ubique integram.

 
 
 
 ubique praesentem qualicumque acie iam serenioris mentis 
 intueri ualent.

Sed quid dicam de ueritate atque sapientia, quae omnes 
 potentias animae superat. cum ipsius animae natura, quae 
 mutabilis inuenitur, nullo modo locorum spatia quadam mole 
 sua occupet.? quicquid enim qualibet crassitudine est, non 
 potest nisi minui per partes habendo aliud hic et aliud alibi. 
 minor est enim digitus quam tota manus et minor est digitus 
 unus quam duo et alibi est iste digitus. alibi ille, alibi cetera 
 manus. quod non solum in molibus corporum articulatis uidemus, 
 sed etiam terrae pars ista non est ibi, ubi illa, quia 
 suum locum quaeque obtinet; et pars umoris minor minore 
 et maior maiore loco est; et alia pars est circa fundum, alia 
 circa oras poculi. similiter aeris partes suos quaeque inplent 
 locos. nec fieri potest, ut aer, quo inpletur haec domus, 
 simul secum in eadem domo habere possit etiam illum aerem, 
 quem uicini habent. lucisque ipsius alia pars infunditur per 
 hanc fenestram, alia per illam, et maior per maiorem, per 
 minorem autem minor. nec omnino potest esse aliquod corpus 
 siue caeleste siue terrestre siue aerium siue umidum, quod 
 non minus sit in parte quam in toto: neque ullo modo possit 
 in loco huius partis simul habere aliam partem, sed aliud 
 hic et aliud alibi habens per quaelibet spatia locorum distanti 
 et diuidua, uel potius, ut ita dicam, sectili mole distenditur. 
 animae uero natura, etiamsi non illa eius potentia consideretur, 
 qua intellegit ueritatem, sed illa inferior, qua continet 
 corpus et sentit in corpore, nullo modo inuenitur locorum 
 spatiis aliqua mole distendi. nam singulis sui corporis

 
 
 
 particulis tota praesto est, cum tota sentit in singulis; nec minor 
 pars eius in digito est et maior in brachio, sicut ipse digitus 
 brachio minor est, sed ubique tanta est, quia ubique tota est. 
 cum enim tangitur digitus. non per totum corpus sentit, et 
 tamen tota sentit. totam enim tactus ille non latet; quod 
 non fieret. nisi tota praesto esset. nec sic tota praesto est, 
 cum tangitur digitus et sentit in digito. ut ceterum deserat 
 corpus et sese ad unum illum locum. in quo sentit, adglomeret. 
 sed cum tota sentit in digito manus, si alius locus 
 tangatur in pede. nec ibi desinit tota sentire. atque ita in 
 singulis distantibus locis tota simul adest. non unum deserens. 
 ut in altero tota sit, neque ita utrumque tenens. ut aliam 
 partem hic habeat et alibi aliam. sed sufficiens exhibere se 
 singulis locis simul totam, quoniam tota sentit in singulis 
 satis ostendit se locorum spatiis non teneri.

Quid? si eius memoriam cogitemus non rerum intellegibilium, 
 sed harum corporearum. quam et bestiae habere 
 sentiuntur — nam et per loca nota sine errore iumenta 
 pergunt et cubilia sua bestiae repetunt. et canes dominorum 
 suorum corpora recognoscunt et dormientes plerumque in murmurant 
 et in latratum aliquando erumpunt. quod nullo 
 modo possent, nisi in eorum memoria uisarum rerum uel per 
 corpus utcumque sensarum uersarentur imagines — quis digne 
 cogitet, ubi capiantur istae imagines. ubi gestentur uel ubi 
 formentur? si enim non possent esse maiores quam nostri 
 corporis quantitas teneret. diceret aliquis intra ipsa sui corporis 
 spatia. quibus et illa concluditur. has imagines animam 
 figurare atque seruare. nunc uero cum perexiguam terrae 
 partem occupet corpus. inmensarum regionum et caeli ac 
 terrae imagines animus uoluit. quibus cateruatim discedentibus

 
 
 
 et succedentibus non fit angustus, atque hinc se ostendit non 
 diffusum esse per locos, quia maximorum locorum imaginibus 
 non quasi capitur. sed potius eas capit, non sinu aliquo, sed 
 ni potentiaque ineffabili, qua licet eis et addere quodlibet et 
 detrahere et in angustum eas contrahere et per inmensa expandere 
 et ordinare. ut uelit, et perturbare et multiplicare et ad 
 paucitatem singularitatemue redigere.

Quid iam de illa loquar potentia. qua intellegitur 
 ueritas, qua istis ipsis, quae de corporis sensu haustae figurantur. 
 imaginibus sese pro ueritate obponentibus magna 
 uiuacitate resistitur? qua uidetur aliam uerbi gratia ueram 
 esse Karthaginem, aliam, quam cogitans fingit et pro suo 
 arbitrio tota facilitate conmutat, ex eadem uenire facilitate 
 innumerabiles mundos, in quibus Epicuri cogitatio innumerabiliter 
 peregrinata est, et, ne multa consecter, ex eadem 
 uenire facilitate istam terram lucis per spatia infinita diffusam 
 et quinque antra gentis tenebrarum cum habitatoribus suis. 
 in quibus Manichaei phantasmata ueritatis sibi nomen ausa 
 sunt usurpare. quid est ergo haec potentia. quae ista discernit? 
 profecto quantacumque sit, et his omnibus maior est et sine 
 ulla tali rerum imaginatione cogitatur. huic inueni spatia, si 
 potes. hanc diffunde per locos, hanc infinitae molis tumore 
 distende. profecto si bene cogitas, non potes. quicquid enim 
 tale tibi occurrerit, iudicas ipsa cogitatione secari posse per 
 partes facisque ibi aliam partem minorem, aliam maiorem. 
 quantum placet; illud autem ipsum, quo ista iudicas, cernis 
 esse supra ista, non loci altitudine, sed potentiae dignitate.

Quare si animam totiens mutabilem siue uariarum 
 uoluntatum turba siue adfectibus pro rerum copia uel inopia 
 sese flectentibus siue ipsis innumerabilibus ludis phantasmatum . 
 siue obliuione et memoria siue doctrina et inperitia: si ergo 
 animam, ut dixi, his atque huiusmodi motionibus totiens 
 mutabilem sentis non diffundi extendique per locos, sed omnia 
 talia spatia potentiae uiuacitate superare, quid de ipso deo 
 cogitandum aut existimandum est. qui supra omnes rationales 
 mentes inconcussus atque incommutabilis manens tribuit, quod 
 cuique tribuendum est? quem facilius eloqui audet anima 
 quam uidere, et quem tanto minus eloquitur, quanto sincerius 
 uidere potuerit. qui tamen, si, ut Manichaeorum phantasmata 
 perstrepunt, locorum ex una parte determinato, ex aliis inmenso 
 spatio tenderetur, quantaelibet in eo particulae et 
 innumerabilia frusta alia maiora, alia minora pro cogitantis 
 arbitrio metirentur, ut bipedalis in eo uerbi gratia pars octo 
 partibus minor esset quam decempedalis. id enim necesse est 
 contingat omnibus naturis, quae per talia spatia diffusae ubique 
 totae esse non possunt, quod in ipsa anima non inuenitur 
 et ab eis, qui haec considerare non ualent, deformiter de illa 
 et turpiter creditur.

Uerumtamen cum carnalibus animis fortasse non sic 
 agendum est, sed descendendum est potius ad eorum cogitationes, 
 qui naturam incorpoream et spiritalem cogitando persequi 
 uel non audent uel nondum ualent, ita ut nec ipsam 
 cogitationem suam eadem cogitatione considerent et inueniant 
 eam nullo locorum spatio de ipsis locorum spatiis iudicantem.

 
 
 
 descendamus ergo ad eorum sensus et quaeramus ab eis, 
 iuxta quam partem aut iuxta quod latus. sicut Manichaeus 
 dicit. inlustris illius ac sanctae terrae erat tenebrarum 
 terra. dicit enim: iuxta unam partem ac latus, nec 
 dicit, quam partem uel quod latus. dextrum an sinistrum. 
 sed quodlibet eligant, illud certe manifestum est non dici 
 unum latus. nisi ubi est alterum latus. ubi autem uel tria 
 uel plura sunt latera, aut figurae ambitus intellegitur undique 
 terminatus aut, si ex aliqua parte in inmensum patet, ex iis 
 tamen. quae latera dicuntur, necesse est finiatur. dicant ergo, 
 ex alio latere uel ex aliis lateribus quid adiungebatur terrae 
 lucis, si ex uno latere erat gens tenebrarum V non dicunt; 
 sed cum premuntur, ut dicant, infinita esse dicunt alia latera 
 terrae illius, quam lucis uocant. id est per infinita spatia 
 distendi et nullo fine cohiberi. nec intellegunt iam non esse 
 latera, quod quibusuis tardis ingeniis apertissimum est; tunc 
 enim essent latera. si finibus suis terminarentur. quid ad me, 
 inquit, si non sunt latera? sed cum diceres "iuxta unam 
 partem ac latus," aliam quoque partem siue partes et aliud 
 latus siue latera cogebas intellegi. nam si unum tantum latus 
 erat, tantum iuxta latus dici debuit, non "iuxta unum latus." 
 sicut in nostro corpore recte dicimus esse aliquid iuxta unum 
 oculum, quia est alter oculus, aut iuxta unam mamillam, 
 quia est altera. si autem dicamus iuxta unum nasum aut iuxta 
 unum umbilicum, cum alius non sit, et a doctis et ab indoctis 
 ridebimur. sed non te uerbis premo; fortassis enim unum quasi 
 unicum appellare uoluisti.

Quid erat ergo iuxta illud latus terrae. quam inlustrem 
 ac sanctam uocas? terra, inquit. tenebrarum. quid? de ista 
 terra saltem concedis, quod corporea erat. necesse est te hoc 
 dicere, quandoquidem omnia corpora inde adseris originem 
 ducere. quid ergo ? quaeso. quamuis tardi, quamuis carnales 
 homines, ne hoc quidem aliquando animadueritis. quod lateribus 
 sibi iungi utraque ista terra non posset. nisi esset utraque 
 corporea? cur ergo nobis dicebatur nescio qua caecitate peruersis 
 tenebrarum tantum terram fuisse uel esse copoream, 
 illam uero, quae terra luminis diceretur, incorpoream et spiritalem 
 credi oportere? expergiscamur aliquando homines boni 
 et saltem admoniti. quod facillimum est. adtendamus duas 
 terras sibi lateribus non posse coniungi. nisi utrumque sit 
 corpus. 
 
 Aut si ad ista etiam crassi et tardi sumus. quaero. utrum 
 et ipsa terra tenebrarum unum latus habuerit et cetera infinita 
 sicut terra lucis. non ita credunt; timent enim. ne deo uideatur 
 aequalis. dicunt ergo illam per profundum inmensam 
 . et per longum. sursum uersus autem supra illam spatia infinitae 
 inanitatis adfirmant. et ne ipsa uel simplum, terra 
 autem luminis duplum tenere uideatur, angustant eam a duobus 
 etiam lateribus. tamquam si unus panis — sic enim, quod 
 dicitur, facilius uideri potest — in quadras quattuor decussatim 
 formetur. in quibus tres sint candidae, una nigra; modo 
 de tribus candidis tolle distinctionem et fac illas et sursum

 
 
 
 uersus et deorsum uersus et undique retro infinitas: sic ab 
 eis esse creditur terra lucis. illam uero nigram quadram fac 
 deorsum uersus et retro infinitam. supra se autem inmensam 
 inanitatem habere: sic opinantur esse terram tenebrarum. sed 
 haec nimis adtentis et studiose inquirentibus quasi secreta 
 demonstrant.

Uerumtamen si ita est, adparet terram tenebrarum a 
 terra lucis duobus lateribus tangi; et utique si duobus tangitur, 
 duobus etiam tangit. certe iuxta unum latus erat 
 terra tenebrarum. 
 
 
 Deinde quam foeda figura terrae lucis adparet. tamquam 
 fissa ungula nigro quodam cuneo subter artato, iliac tantum 
 finita. qua finditur. hians etiam et patens desuper interposito 
 inani, quicquid a superficie terrae tenebrarum sursum uersus 
 inmensum est. quam deinde melior ipsius terrae tenebrarum 
 figura ostenditur, si quidem illa findit. haec finditur; illa inseritur, 
 haec interpatet: illa in se nulli inanitati dat locum. 
 haec ab inferiore tantum parte laxa non est, qua hostili cuneo 
 subinpletur. indocti ergo homines et auari cum maiorem 
 honorem tribuunt multitudini partium quam unitati. ut sex 
 partes darent terrae lucis, tres deorsum uersus. tres sursum 
 uersus, maluerunt penetrari terram lucis quam penetrare. tali 
 enim figura etsi conmixtam negant. penetratam tamen negare 
 non possunt.

Confer nunc non spiritales catholicae fidei uiros. in 
 quibus quantum in hac uita animus potest, cernit substantiam 
 naturamque diuinam nullis locorum spatiis tendi, nullis liniamentorum 
 dimensionibus figurari, sed confer carnales et

 
 
 
 paruulos nostros, qui solent auditis in allegoria membris quibusdam 
 corporis nostri — uelut cum dicuntur oculi dei et aures 
 dei, solent deum sibi libertate phantasmatis corporis humani 
 specie figurare —: hos confer iam illis Manichaeis, qui solent 
 istas nugas intentis et curiosis hominibus quasi magna secreta 
 describere, et considera. qui tolerabilius et honestius de deo 
 sentiant: utrum ii, qui eum forma humana summa dignitate in 
 suo genere praedita cogitant, an ii. qui eum infinita mole 
 diffusum, non tamen undique, sed tribus quadris infinitum 
 atque condensum, ex una uero fissum. patentem. hiantem, 
 laxum superius inanitate. cuneatum inferius terra tenebrarum, 
 uel, si ita melius est dicere, apertum superius natura propria. 
 intratum inferius aliena. ecce, ego tecum derideo carnales 
 homines. qui nondum possunt spiritalia cogitare humana forma 
 deum existimantes; deride et tu mecum, si potes, eos, qui 
 tam deformem turpemque fissuram uel scissuram dei, tam 
 inaniter supra hiulcam, tam inhoneste infra obturatam multum 
 miserabili cogitatione imaginantur, cum hoc etiam intersit, 
 quod isti carnales, qui humana forma deum cogitant. si ecclesiae 
 catholicae gremio contenti cum lacte nutriendi sunt. non 
 se in temerarias opiniones praecipitent. sed ibi studium pium 
 quaerendi nutriant, ibi petant, ut accipiant, ibi pulsent, ut eis 
 aperiatur, incipiunt spiritaliter allegorias parabolasque scripturarum 
 intellegere et paulatim sapere diuinas potentias congruenter 
 alibi aurium, alibi oculorum, alibi manuum uel pedum 
 uel etiam alarum atque pennarum, scuti quoque et gladii et 
 galeae ceterarumque talium innumerabilium rerum nomine 
 enuntiari. qua intellegentia quanto magis proficiunt, tanto 
 magis catholici esse firmantur; Manichaei uero quando figurae

 
 
 
 illius imaginationem reliquerint, Manichaei esse non poterunt. 
 hoc enim quasi proprium atque praecelsum auctoris sui laudibus 
 tribuunt, quod dicunt illa. quae ab antiquis figurate in libris 
 diuina mysteria posita sunt. huic, qui ultimus uenturus erat, 
 soluenda et demonstranda esse seruata, et propterea post istum 
 iam neminem doctorem diuinitus esse uenturum, quia nihil 
 iste per figuras et allegorias dixerit, cum et antiquorum, quae 
 talia fuerant, aperiret et sua enodate manifesteque monstraret. 
 non habent ergo isti, ad quas interpretationes reuertantur, 
 cum illis de auctore suo legitur: iuxta unam uero partem 
 ac latus inlustris illius ac sanctae terrae erat tenebrarum 
 terra. quocumque se uerterint, necesse est, ut phantasmatum 
 suorum miseria coartati in scissuras aut abruptas 
 praecisiones et iuncturas. aut fulturas turpissimas incidant: 
 quas non dicam de incommutabili natura dei, sed de omni 
 natura incorporea quamuis mutabili, sicut est anima. miserrimum 
 est credere. et tamen, si non possem me intendere ad 
 superiora neque cogitationes meas a falsis imaginationibus. 
 quas per sensus corporeos memoria fixas gero, in libertatem 
 ac sinceritatem naturae spiritalis euoluere. quanto melius 
 humani corporis forma deum cogitarem, quam illum nigrum 
 cuneum scissurae inferiori eius adfigerem superioremque uastissimam 
 laxitatem non inueniens. unde oppilarem, sic inmensa 
 inanitate patentem et hiantem relinquerem ? quid ista opinione 
 foedius ? quid tenebrosius hoc errore dici aut fingi potest ?

Deinde uolo mihi dicatur, quoniam lego deum patrem 
 et supra lucidam beatamque terram fundata regna eius, utrum

 
 
 
 unius et eiusdem substantiae atque naturae sint et pater et 
 regna eius et terra. quod si ita est, iam non quasi aliam 
 naturam, quod quasi corpus sit dei, cuneus ille gentis tenebrarum 
 diffindit et penetrat — quod quidem ipsum esset ineffabili 
 deformitate turpissimum — sed ipsam omnino naturam 
 dei cuneus ille terrae tenebrarum diffindit et penetrat. rogo, 
 cogitate ista, homines estis, rogo, cogitate ista et fugite taliumque 
 phantasmatum sacrilegia dilaniatis, si fieri potest, pectoribus 
 de fide uestra eradicate atque propellite. an dicturi estis 
 non unius eiusdemque naturae illa tria esse, sed alterius 
 patrem, alterius regna. alterius terram, ut suas naturas atque 
 substantias habeant singula diuersas et excellentiae gradibus 
 ordinatas ? quod si uerum est, non duas, sed quattuor 
 naturas Manichaeus praedicare debuerat. si autem unam naturam 
 habet pater et regna, terra uero sola diuersam, tres 
 naturae fuerant praedicandae. aut si propterea duas dicere 
 maluit, quia terra tenebrarum non pertinet ad deum, quaero, 
 quomodo ad deum lucis terra pertineat. si enim et naturam 
 habet diuersam et non eam genuit neque fecit, non ad eum 
 pertinet et in alieno regna eius locata sunt. aut si propterea 
 pertinet, quia uicina est, pertineat et terra tenebrarum, quae 
 terram lucis non modo uicinitate contingit, sed etiam penetratione 
 dissulcat. si autem genuit eam, non eam credi oportet 
 diuersam habere naturam. quod enim genuit deus, hoc oportet 
 credi esse, quod deus est, sicut de unigenito filio in catholica 
 creditur. itaque ad illam fugiendam et detestandam turpitudinem 
 uos necessitas reuocat, ut non terram quasi aliam et

 
 
 
 diuersam, sed ipsam dei naturam niger cuneus ille diffindat. 
 quodsi non genuit, sed fecit eam deus, quaero, unde fecerit. 
 si de se ipso, quid aliud est genuisse? si de aliena aliqua 
 natura, quaero, utrum bona an mala. si bona, erat ergo aliqua 
 natura bona, quae non pertinebat ad deum: quod nullo modo 
 dicere audebitis. si autem mala, non ergo gens illa tenebrarum 
 sola natura mala erat. an forte iam inde adsumpserat partem 
 aliquam deus, quam in terram lucis conuerteret et super illam 
 sua regna stabiliret? de tota ergo id fecisset, ut iam olim 
 mala natura nulla esset. quodsi non de aliena substantia 
 fecit terram lucis. restat, ut eam de nihilo fecerit.

Quare si uobis iam persuadetur posse aliquid boni 
 omnipotentem deum de nihilo facere, uenite in catholicam et 
 discite omnes naturas, quas fecit et condidit deus, excellentiae 
 gradibus ordinatas a summis usque ad infimas, omnes bonas, 
 sed alias aliis esse potiores, easque factas esse de nihilo, 
 cum deus artifex per sapientiam suam potentialiter, ut ita 
 dicam, operaretur, ut posset esse, quod non erat, et in quantum 
 esset, bonum esset; in quantum autem deficeret, se non 
 de deo genitum, sed ab ipso de nihilo factum ostenderet. 
 quid enim uos teneat, si consideretis, non inuenitis, cum 
 terram luminis, quam describitis, neque hoc esse, quod deus 
 est, possitis dicere, ne in ipsam dei naturam foeditas quadrae 
 illius inartetur; neque de illo genitam, ne nihilominus hoc, 
 quod deus est, cogatur intellegi et ad eandem deformitatem 
 redeat; nec alienam ab illo, ne in alieno regna eum posuisse 
 et non duas, sed tres naturas dicere urgeamini; neque ab 
 eodem de aliena factam substantia, ne aut bonum aliud fuerit 
 . praeter deum, aut malum praeter gentem tenebrarum. remanet

 
 
 
 igitur uobis, ut de nihilo terram luminis deum fecisse fateamini, 
 et non uultis credere. quodsi magnum aliquod bonum, 
 quod tamen illo ipso esset inferius, deus ex nihilo facere 
 potuit. potuit etiam, quia bonus est et nulli bono inuidet, 
 facere alterum bonum, quod illo priore esset inferius; potuit 
 et tertium, cui secundum praeponeretur, et deinde usque ad 
 infimum bonum naturarum factarum ordinem ducere, donec 
 uniuersitas earum non numero indefinito incerta difflueret. 
 sed certo terminata consisteret. aut si nec de nihilo istam 
 luminis terram deum fecisse uultis fateri, non erit exitus. 
 quo tantas turpitudines et tam sacrilegas opiniones euadatis. 
 
 Aut uidete certe, quoniam liberum est carnali cogitationi 
 phantasmata qualia libuerit opinari, ne forte possitis aliam 
 quamcumque formam huic coniunctioni duarum terrarum inuenire. 
 ne tam detestabilis et auersanda rerum facies animo 
 occurrat, terram scilicet dei, siue Sit eiusdem naturae, qua 
 deus est, siue diuersae, in qua tamen dei regna fundata sint, 
 ita ingenti mole per inmensum iacere, ut per infinitum porrectis 
 et apertis membris iaceat. quibus foedissime atque 
 turpissime ab inferiore parte recipiat etiam ipsum inmensae 
 magnitudinis inartatum illum cuneum terrae tenebrarum. sed quicquid 
 aliud inueneritis figurae. quo duae istae terrae sibi 
 coniungantur, delere profecto Manichaei litteras non potestis: 
 non dico alias, quibus expressius ista descripsit — fortassis 
 enim quia paucioribus notae sunt. minus periculi habere uideantur 
 istas ipsas, de quibus nunc agitur, epistulae fundamenti, 
 quae fere omnibus, qui apud uos inluminati uocantur, 
 solet esse notissima. hic quippe ita scribitur: iuxta unam uero 
 partem ac latus illius inlustris ac sanctae terrae erat 
 tenebrarum terra profunda et inmensa magnitudine.

Quid expectamus amplius? tenemus enim, quod iuxta 
 latus erat. quomodo libet iam fingite figuras et qualialibet 
 liniamenta describite, moles certe illa inmensa terrae tenebrarum 
 aut recto latere adiungebatur terrae lucis aut curuo 
 aut tortuoso. sed si tortuoso, et illa sancta terra tortuosum 
 habet latus; nam si ipsa rectum habet latus et tortuoso 
 huius latere tangitur, interpatent cauernae quaedam profundae 
 per infinitum inanes nec iam supra terram tantum tenebrarum 
 inanitas erat, sicut audire solebamus. quod si ita est, quanto 
 melius erat, ut se aliquanto longius terra luminis remoueret 
 atque illa inanitas tanta interesset, ne omnino posset a tenebrarum 
 terra ulla ex parte contingi! immo etiam tantum 
 spatium pateret inanis profunditatis, ut si qua gentis illius 
 oreretur inprobitas, etiamsi temere transilire in illam uellent 
 principes tenebrarum — quoniam nec uolare posunt corpora, 
 \' nisi aere corporeo subportentur —, per illud inane praecipitati 
 et, quia infinitum deorsum uersus esset, ad nullum aliquando 
 fundum peruenientes, etiamsi semper possent uiuere, 
 numquam tamen, dum deorsum semper feruntur, possent 
 nocere. si autem curuo latere adiungebatur, terra quoque 
 lucis curuo eam sinu deformiter recipiebat. aut si introrsus 
 ista quasi specie theatri curua erat, curuam terrae luminis 
 partem tali sinu receptam non minus deformi copulatione 
 amplectebatur. aut si ista curuum habebat latus et illa rectum, 
 non ex toto eam latere adtingebat. et utique melius erat, 
 sicut supra dixi, ut nulla ex parte contingeret tantumque 
 inane interesset, ut et iusto interuallo utramque terram

 

 

 
 
 
 seiungeret et temerarios inprobos per infinitum praecipites nihil 
 nocere permitteret. quodsi recto latere latus rectum adtingebat, 
 non uideo quidem aliqua uel receptacula uel hiatus, 
 sed plane uideo tantam pacem tantamque secum terrae utriusque 
 concordiam, ut maior coniunctio esse non possit. quid 
 enim speciosius, quid conuenientius quam rectum recto ita 
 copulari, ut nulla ex parte sinus aliquis uel flexus disrumpat 
 aut dirimat naturalem ac stabilem per infinitum spatium loci 
 et ab infinita aeternitate iuncturam ? quae recta latera utriusque 
 terrae, etiamsi interposito inani separarentur, non solum 
 per se ipsa pulchra essent, quia tam recta essent, sed interiecto 
 quoque interuallo ita sibi congruerent, ut hinc atque illinc 
 pariles rectitudines etiamsi nulla coniunctione, ipsa tamen similitudine 
 in unam pulchritudinem conuenirent. cum autem 
 accedit ista coniunctio, quid concordius et pacatius hac utraque 
 terra, quid uero etiam ipsa copulatione duorum rectorum 
 laterum pulchrius dici aut cogitari possit, non inuenio.

Quid faciam cum errore peruersis et consuetudine inplicatis 
 miserrimis animis? non enim sciunt isti homines. 
 quid loquantur, cum haec loquuntur; non enim adtendunt. 
 rogo, nemo uos urget, nemo in certamen premit, nemo praeteritis 
 insultat erroribus, nisi qui diuinam misericordiam expertus 
 non est. ut careret erroribus, tantum id agamus, ut 
 aliquando finiantur. intuemini paululum sine animositate et 
 amaritudine — omnes homines sumus, non nos, sed errores 
 et falsitates oderimus — quaeso, intuemini paululum. deus 
 misericordiarum, adiuua intuentes et uerum quaerentibus interius 
 lumen accende. quid enim intellegimus, si non

 
 
 
 intellegimus rectum melius esse quam prauum? quaero ergo a uobis, 
 si placide modesteque accipitis, rectum latus terrae tenebrarum, 
 quod recto lateri terrae lucis adiungitur, si quispiam 
 deprauaret, nullamne illi pulchritudinem adimeret. necesse est 
 fateamini, si latrare nolitis, non solum ei, si deprauetur, 
 pulchritudinem auferri, sed eam etiam pulchritudinem, quam 
 cum recto latere terrae luminis potuit habere communem. 
 hanc ergo auferens et de recto prauum faciens, ut discordaret, 
 quod concordabat, et abhorreret, quod congruebat, numquid 
 aliquam inde auferret substantiam? sic ergo discite non substantiam 
 malum esse, sed sicut in corpore conmutatione formae 
 in deterius amitti speciem uel potius minui et foedum dici, 
 quod pulchrum antea dicebatur, et displicere corpus, quod 
 ante placuerat: sic in animo rectae uoluntatis decus, quo pie 
 iusteque uiuitur, conmutata in deterius uoluntate deprauari; 
 quo peccato effici animam miseram, quae honestate rectae 
 uoluntatis beatitatem obtinebat, nulla addita detractaue substantia. 
 
 Deinde etiam illud cogitate, quia etsi concedamus aliis 
 causis latus terrae tenebrarum malum esse, quod obscurum, 
 quod tenebrosum uel si quid aliud dici potest, non tamen in 
 eo, quod rectum est, malum est. sicut ergo concedo esse in 
 eius colore aliquid mali, sic necesse est et uos concedatis 
 esse in eius rectitudine aliquid boni. nefas est itaque hoc 
 quantumcumque boni est alienare ab artifice deo, a quo esse 
 omne bonum, quod in quacumque natura est, nisi credimus, 
 perniciosissime erramus. quomodo ergo ille et summum malum 
 esse dicit hanc terram, in cuius lateris rectitudine inuenio, 
 quantum ad corpus adtinet, non paruae pulchritudinis bonum,

 

 
 
 
 et ab omnipotente atque optimo deo eam uult esse penitus 
 alienam, cum id ipsum bonum, quod in illa inuenimus, cui 
 alii tribuendum sit nisi auctori bonorum omnium. non inueniamus? 
 sed malum erat, inquit, etiam illud latus. puta malum 
 esse: deterius esset certe, si non rectum, sed distortum esset. 
 quomodo est igitur summum malum, quo potest aliquid cogitari 
 deterius ? deinde necesse est aliquid boni sit. quo carendo 
 fit res quaecumque deterior; carendo autem rectitudine fieret 
 latus illud deterius: inest ergo illi boni aliquid, rectitudo. et 
 numquam mihi dices, unde inest, nisi ad eum te contuleris. 
 a quo siue magna siue parua, omnia tamen bona esse fateamur. 
 sed iam a lateris huius consideratione transeamus ad alia.

Habitabant, inquit, in illa terra ignea corpora, 
 genera scilicet pestifera. cum dicit "habitabant," animata 
 utique atque uiuentia uult intellegi. sed ne de uerbo 
 calumniari uelle uideamur, adtendamus istos omnes habitatores 
 terrae illius, quemadmodum in quinque genera uiua distribuat. 
 hic infinitae, inquit, tenebrae ex eadem manantes natura 
 inaestimabiles cum propriis fetibus; ultra quas 
 erant aquae caenosae ac turbidae cum suis inhabitatoribus; 
 quarum interius uenti horribiles et uehementes 
 cum suo principe et genitoribus. rursum regio 
 ignea et corruptibilis cum suis ducibus et nationibus. 
 pari more introrsum gens caliginis ac fumi plena. 
 in qua morabatur inmanis princeps omnium et dux 
 habens circa se innumerabiles principes, quorum

 
 
 
 omnium ipse erat mens atque origo: haeque fuerunt 
 naturae quinque terrae pestiferae. animaduertimus quinque 
 naturas quasi partes unius naturae, quam uocat terram 
 pestiferam. hae sunt autem: tenebrae, aquae,. uenti, ignis. 
 fumus; quas quinque naturas sic ordinat, ut exteriores ceteris 
 sint tenebrae, a quibus numerare incipit. intra tenebras aquas 
 constituit; intra aquas uentos; intra uentos ignem; intra 
 ignem fumum. et habebant istae quinque naturae sua quaeque 
 genera inhabitatorum suorum, quae nihilominus quinque sunt. 
 quaero namque, utrum unum genus habitantium fuerit in 
 omnibus quinque naturis, an diuersa genera, sicut naturae 
 ipsae diuersae sunt. diuersa fuisse respondent et de aliis 
 libris ita docent, quod tenebrae serpentes habuerunt; aquae 
 natantes, sicut sunt pisces; uenti uolantes, sicut sunt aues; 
 ignis quadrupedes, sicuti sunt equi, leones et cetera huiusmodi; 
 fumus bipedes, sicuti sunt homines.

Quis igitur ista ordinauit? quis distribuit atque distinxit? 
 quis numerum, qualitatem, formas, uitam dedit ? haec 
 enim omnia per se ipsa bona sunt nec inuenitur, unde cuique 
 naturae nisi ab omnium bonorum deo auctore tribuantur. non 
 enim sicut chaos describere, uel quo modo insinuare etiam 
 poetae solent informem quandam materiem sine specie, sine 
 qualitate, sine mensuris, sine numero et pondere, sine ordine 
 ac distinctione confusum nescio quid atque omnino expers 
 omni qualitate, — unde illud quidam doctores graeci iiroiov 
 uocant — non ergo sic isti hanc quam uocant terram

 
 
 
 tenebrarum insinuare conantur, sed omnino aliter longeque diuerse 
 atque contrarie latus lateri adiungunt atque conliniant: naturas 
 quinque numerant, distingunt, ordinant, qualitatibus propriis 
 enuntiant nec eas desertas infecundasque esse permittunt, sed 
 suis inhabitatoribus conplent eisque ipsis formas congruas et 
 suis habitationibus adcommodatas adtribuunt et quod antecellit 
 omnibus, uitam. haec tanta bona enumerare et ab auctore 
 omnium bonorum deo aliena esse dicere, hoc est nec in rebus 
 agnoscere tantum ordinis bonum nec in se tantum erroris 
 malum.

Sed ista, inquit, genera quinque illas naturas 
 inhabitantia saeua erant atque pestifera. quasi ego in 
 eis saeuitiam pestemque laudauerim. ecce, ego tecum uitupero, 
 quae in illis mala esse criminaris, lauda tu mecum, quae in 
 illis bona ipse commemoras: ita uidebis bona malis permixta 
 te uelle constituere pro summo et extremo malo. uitupero 
 ibi tecum pestem, lauda ibi mecum salutem; non enim genera 
 illa uel gigni uel nutriri uel inhabitare illam terram sine 
 aliqua salute potuissent. uitupero ibi tecum tenebras, lauda 
 ibi mecum fecunditatem; tenebras enim dicis „inaestimabiles. 
 et addis tamen "cum propriis fetibus," quamquam 
 tenebrae non sunt corporeae totumque hoc nomen lucis absentia 
 est, sicut nuditas carere uestitu et inanitas uacare corporis 
 plenitudine; ac propterea tenebrae nihil gignere potuerunt, 
 quamuis terra potuerit tenebrosa, id est carens luce 
 aliquid gignere. sed interim hoc omittamus. fetus tamen ubi

 
 
 
 exoriuntur, et temperamentum est aptum saluti et quaedam 
 concordia numerosa ordinat atque in unitatem coaedificat 
 membra nascentium sibimet inuicem moderationis pace congruentia. 
 quae omnia quis non intellegat maiore laude quam 
 tenebras uituperatione dignanda? uitupero ibi tecum caenum 
 turbidum aquarum, lauda ibi mecum et ipsam speciem qualitatemque 
 aquarum et inhabitatorum natantium membra congruentia, 
 uitam corpus continentem et regentem et omne 
 temperamentum sui generis ualetudini adcommodatum. quantumuis 
 enim aquas caenosas turbidasque reprehendas, eo tamen, 
 quod tales aquas dicis, ut animantia sua possent et gignere 
 et continere, speciem illis qualiscumque corporis et partium 
 similitudinem, qua in unam formantur pacanturque qualitatem, 
 auferre non potes, quia si abstuleris, nullum erit corpus: 
 quae omnia, si es homo, sentis esse laudanda. et quantumuis 
 illorum inhabitatorum saeuitiam et inter se impetus dilacerationis 
 et uastationis exaggeres, non eis tamen adimis numerosos 
 formarum terminos, quibus sibi singula eorum corpora membrorum 
 parilitate pacata sunt, et temperamentum salutis, et 
 moderamen animae partes sui corporis in unitatem amicitiae 
 concordiaeque redigentis: quae si humano sensu intueris, 
 uides plus esse laudanda quam illa uituperanda, quae displicent. 
 uitupero ibi tecum horrorem uentorum, lauda ibi mecum 
 eorundem uentorum spirabilem nutricemque naturam et speciem 
 corporis conuenientia partium continuati atque diffusi : quibus 
 rebus omnibus illos inhabitatores suos poterant et gignere et 
 \' alere et salubriter continere eorumque inhabitatorum, cum 
 cetera, quae in omnibus animantibus superiore ratione laudata

 
 
 
 sunt, tum proprie inpigros et faciles unde uelint et quo uelint 
 transitus et alarum in uolatu concordem nisum et non inparem 
 motum. uitupero ibi tecum corruptionem ignis, lauda 
 ibi mecum genitabilem ignem et uigentem oportunamque eius 
 temperationem nascentibus, et ut coalescerent et ut suis numeris 
 liniamentisque perficerentur et ut uiuere atque habitare 
 ibi possent: quae omnia non solum in ignis habitatione, sed 
 in ipsis quoque habitantibus miranda et laudanda esse cognoscis. 
 uitupero ibi tecum obscuritatem fumi et inmanitatem principis, 
 qui in eo, sicut dicis, morabatur, lauda ibi mecum, quod uel 
 in ipso fumo nullam partem inuenis dissimilem ceteris, ex 
 quo in genere suo partium inter se suarum congruentiam 
 modumque custodit. ut quadam unitate sit quod est: quae 
 nemo sobrie considerat et non mirabiliter laudat. quid? quod 
 etiam fumo addis uim potentiamque generandi, quando eidem 
 quoque inhabitatores principes tribuis, ut quod hic numquam 
 uidimus, ibi fumus fecundus sit et salubrem suis habitatoribus 
 praebeat mansionem.

Quod etiam in ipso fumi principe inmanitatem solam 
 aduertisti, quam uituperares, nonne debuisti adtendere cetera, 
 quae te in eius naturae laudem cogerent? habebat enim animam 
 et corpus, illam uiuificantem, hoc uita inspiratum, cum 
 illa regeret, hoc obtemperaret; illa praeiret, hoc subsequeretur; 
 illa contineret, hoc non difflueret; illa moueret in numeros, 
 hoc numerosa membrorum conpagine constabiliretur. nonne 
 te ad laudem mouet in hoc uno principe uel pax ordinata 
 uel ordo pacatus? quod autem de uno dictum est, hoc de * 
 ceteris intellegi licet. sed enim erat in alios ferus et inmanis. 
 non hoc laudo, sed tanta illa, quae non uis adtendere. quae

 
 
 
 si uel admonitus intuetur atque considerat, quisquis Manichaeo 
 temere credidit, sine dubitatione cognoscit, cum de istis naturis 
 loquitur, de bonis quibusdam se loqui, sed non summis 
 et infabricatis, sicuti est deus una trinitas, neque de his 
 fabricatis, quae sublimiter ordinata sunt, sicuti sunt angeli 
 sancti et beatissimae potestates, sed de infimis et pro sui 
 generis modulo in imo rerum ordinatis bonis: quae dum conparantur 
 superioribus, uituperandae ab inperitis existimantur, 
 et dum consideratur, quantum his desit boni, quod illis adest, 
 eiusdem boni absentia mali nomen tenet. et ego quidem propterea 
 sic de istis naturis disputo, quoniam ea nominantur, 
 quae in hoc mundo nota nobis sunt. nouimus enim tenebras, 
 aquas, uentos, ignem, fumum; nouimus etiam animalia serpentia, 
 natantia, uolantia, quadrupedia, bipedia: in quibus. 
 omnibus exceptis tenebris, quae, ut dixi, nihil sunt aliud 
 quam lucis absentia, quae oculis non uidendo discernuntur 
 — sicut silentium auribus non audiendo — non quia tenebrae 
 sunt aliquid, sed quia lux non est — sicut non quia silentium 
 est aliquid, sed quia sonus non est — exceptis ergo 
 tenebris in hac enumeratione ceterae naturae sunt et omnibus 
 notae, quarum speciem, quia, in quantumcumque est, laudabilis 
 et bona est, nemo prudens abalienat ab auctore omnium 
 bonorum deo.

Nam ille Manichaeus, sicut uoluit naturas, quas hic 
 didicit, ordinare in phantasmatibus suis uelut in gente tenebrarum, 
 omnino falsus esse conuincitur. primo quia tenebrae 
 nihil possunt gignere, ut dictum est. sed non, inquit, tales

 
 
 
 erant illae tenebrae, quales hic nosti. unde ergo me de illis 
 doces? an forte tam uerbosus doctrinae pollicitator cogis, ut 
 credam? sed fac me credere. illud tamen scio, quod si non 
 habebant aliquam speciem, sicut istae non habent, nihil generare 
 potuerunt; si autem habebant, meliores erant. tu autem 
 cum dicis non fuisse tales, quasi peiores aliquas credi cupis. 
 posses dicere etiam silentium, quod sic est auribus ut tenebrae 
 oculis, aliqua ibi surda uel muta animalia genuisse, ut, cum 
 tibi diceretur non esse aliquam naturam silentium, responderes 
 "sed non tale silentium, quale hic nosti," ut omnino quod 
 uelles, diceres eis, quos semel, ut tibi crederent, decepisses. 
 quamquam id, quod eum induxit, ut in tenebris serpentia 
 nata esse confingeret, in ipsis quidem primordiis nascentium 
 potuit bene animaduerti. sed sunt serpentes, qui tam acute 
 uident et sic praesentia lucis exultant, ut grauissimum testimonium 
 contra eum dicere uideantur. deinde in aquis natantia 
 facile fuit hic discernere et ad illa transferre phantasmata; sic 
 et in uentis uolantia, quoniam huius crassioris aeris inpulsus, 
 in quo aues uolitant, uentus dicitur; in igni uero quadrupedia 
 unde illi fingere in mentem uenerit, nescio. et tamen 
 non frustra hoc dixit, sed parum adtendit et errauit nimis. 
 hanc enim solent rationem reddere, quod quadrupedes edaces 
 sint et in concubitum multum ferueant. sed multi homines 
 edacitate sua superant quemlibet quadrupedem, qui certe 
 bipedes sunt, quos non ignis, sed fumi esse filios dicit. anseribus 
 uero non facile quicquam edacius inuenitur; quos siue 
 in fumo ponat, quia bipedes sunt, siue in aquis, quia natare 
 amant, siue in uentis, quia pennati sunt, et interdum uolant:

 
 
 
 ad ignem certe secundum eius distinctionem non pertinent. 
 quod autem adtinet ad feruorem concubitus, credo eum animaduertisse 
 hinnientes equos et saepe morsis frenis raptos 
 in feminas: quod animaduersum dum uult cito scribere, non 
 adtendit passerem parietinum, in cuius conparatione quiuis 
 admissarius frigidissimus inuenitur. bipedes uero in fumo cum 
 ab eis quaeritur quare ordinauerit, respondent elatum et 
 superbum esse bipedum genus; hinc enim homines trahere 
 originem dicunt; et quoniam fumus globosus et quasi tumidus 
 in auras erigitur, superbis esse similem non absurde adtenderunt. 
 quae animaduersio sufficere debuit ad aliquam 
 similitudinem dandam de superbis hominibus, siue allegoriam 
 uel formandam uel intellegendam; non tamen, ut ideo bipedes 
 animantes in fumo et de fumo nati esse credantur. nam et\' 
 in puluere nasci debuerunt, quia saepe non minore ambitu 
 et elatione surgit in caelum; et in nebulis, quia plerumque 
 de terra ita exhalantur, ut longe intuentibus incertum etiam 
 faciant, fumusne an nebulae sint. postremo cur in aquis et 
 uentis de habitandi patientia ad habitatores ductum est argumentum 
 ? quia uidemus et natantia in aquis et uolantia in 
 uentis uiuere. ignis uero et fumus non deterruit hominem 
 mentientem, ut puderet eum tales ibi habitatores constituere, 
 quibus nihil constitueretur absurdius? nam quadrupedem ignis 
 incendit atque corrumpit et bipedes fumus offocat et necat. 
 uel hinc certe cogitur fateri se meliores dicere in gente tenebrarum 
 istas fuisse naturas, ubi uult omnia peiora credi. 
 siquidem ibi gignebat ignis quadrupedem et nutriebat et continebat 
 innoxie uel etiam commodissime. similiter et fumus

 
 
 
 bipedes suos clementissimo sinu editos non solum sine molestia, 
 sed uitaliter atque indulgenterusque in illum principatum educauerat 
 et continebat. ita ostenduntur ista mendacia animaduersione 
 rerum, quae uidentur in mundo, sed minus diligenti minusque 
 sollerti ca.rnali sensu concepta et phantasmatis parturita et 
 temeritate edita atque conscripta haereticorum numerum auxisse.

Sed illo genere magis urgendi sunt, ut intellegant, si 
 possunt, quam uere in catholica dicatur omnium naturarum 
 esse auctorem deum. quo de genere superius agebam, cum 
 dicerem: uitupero tecum pestem, caecitatem, caenositatem 
 turbidam, horribilem uehementiam, corruptibilitatem, inmanitatem 
 principum et his similia; lauda tu mecum speciem, 
 distinctionem, ordinationem, pacem, unitatem formarum, mem- 
 \'brorum congruentias et numerosas parilitates, uitalia spiramenta 
 et nutrimenta, temperamentum salutis, regimen et 
 moderamen animae famulatusque corporum, similitudinem 
 concordiamque partium in singulis naturis uel quae habitabant 
 uel quae habitabantur et cetera huiusmodi. sic enim intellegunt, 
 si tamen sine pertinacia uelint adtendere, iam et bona 
 et mala se miscere, cum loquuntur de illa terra, ubi solum 
 et summum malum fuisse crediderunt, itaque, si tollantur illa, 
 quae mala enumerata sunt, bona illa, quae laudata sunt, sine 
 ulla uituperatione remanere; si autem bona ipsa tollantur, 
 nullam remanere naturam. ex quo iam uidet, qui potest uidere, 
 omnem naturam, in quantum natura est, bonum esse, 
 quia ex una eademque re, in qua et ego, quod laudarem, et 
 ille, quod uituperaret, inuenit, si tollantur ea, quae bona 
 sunt, natura nulla erit; si autem tollantur ea, quae displicent,

 
 
 
 incorrupta natura remanebit. tolle de aquis, ut sint caenosae 
 et turbidae, remanent aquae purae atque tranquillae; tolle de 
 aquis partium concordiam, non erunt aquae. si ergo malo illo 
 adempto manet natura purgatior, bono autem detracto non 
 manet ulla natura, hoc ibi facit naturam, quod bonum habet; 
 quod autem malum, non natura, sed contra naturam est. tolle 
 de uentis horrorem et nimium inpetum, qui tibi displicet, 
 potes cogitare uentos lenes atque moderatos; tolle de uentis 
 partium similitudinem, qua eorum corpus in unitatem continuatur 
 et sibi pacatur, ut corpus sit, nulla suberit natura, 
 quam cogites. longum est persequi cetera; sed manifestum 
 est eis, qui nullo studio partium iudicant, cum istae naturae 
 commemorantur, adiungi eis quaedam, quibus displiceant; 
 quae cum detrahimus, naturae meliores manent. unde intellegitur 
 eas, in quantum naturae sunt, bonas esse, quia cum eis 
 uicissim omne, quod bonum habent, detraxeris. naturae nullae 
 erunt. animaduertite etiam, qui recte uultis iudicare, illum 
 quoque principem inmanem; cui si auferatur inmanitas, adtendite 
 quanta laudabilia remanebunt: conpago corporis, membrorum 
 hinc atque inde. congruentia, formae unitas et pax 
 contextarum inter se partium, animae regentis et uegetantis 
 famulantisque et uegetati corporis ordo et dispositio. quae 
 omnia si auferantur, et si qua forte minus enumeraui, nulla 
 prorsus natura subsistet.

Sed fortasse dicatis illa mala de talibus naturis non 
 posse auferri et ideo naturalia debere accipi. non nunc quaeritur, 
 quid possit uel non possit auferri, sed certe non paruum 
 lumen est ad intellegendum omnes naturas, in quantum naturae 
 sunt. bonas esse, quod sine illis malis cogitari bona

 
 
 
 illa possunt, sine bonis autem illis nulla natura cogitari 
 potest. nam sine turbatione caeni possum aquas cogitare, 
 sine pace autem continuatarum partium nulla species corporis 
 animo occurrit, aut ullo modo sentiri potest. ac per hoc nec 
 illae caenosae aquae sine isto bono esse potuerunt, quo bono 
 fiebat, ut aliqua natura corporea posset esse. nam quod dicitis, 
 quod illa mala de naturis talibus non possunt auferri, respondetur, 
 quod et illa bona de naturis talibus non possunt auferri. 
 cur ergo istas res propter mala, quae auferri non posse arbitramini, 
 mala naturalia uocare uultis, propter ea bona uero, quae 
 auferri non posse conuincimini, bona naturalia uocare non uultis? 
 
 Restat, ut quaeratis — nam ipsa solet esse uox ultima — 
 unde sint illa mala, quae mihi quoque displicere dicebam. 
 respondebo fortasse. si uos prius dixeritis, unde sint illa bona, 
 quae uos quoque laudare cogimini, si absurdissimi cordis esse 
 non uultis. sed quid ego istud quaeram, cum utrique fateamur 
 omnia, quaecumque et quantacumque bona sunt, ab uno esse 
 deo, qui summe bonus est ? resistite ergo uos ipsi Manichaeo, 
 qui tot et tanta bona, quae commemorauimus iusteque laudauimus, 
 pacem concordiamque partium in unaquaque natura, 
 salutem ualentiamque animantium et cetera, quae repetere 
 iam piget, ita in terra conmenticia tenebrarum esse arbitratus 
 est, ut ab illo deo, quem bonorum omnium fatetur auctorem, 
 alienare conaretur. non enim ea bona uidit, dum hoc solum 
 adtendit, quod displiceret, tamquam si quispiam leonis fremitu 
 exterritus et eum intuens trahentem ac dilaniantem pecorum 
 aut hominum corpora, quaecumque adprehendisset, puerili 
 quadam infirmitate animi tanto timore percelleretur, ut solam 
 feritatem leonis intuens atque saeuitiam, cetera eius neglegens 
 omnino atque praeteriens naturam illius animantis non tantum

 
 
 
 malum, sed magnum malum esse clamaret, tanto scilicet exaggeratius, 
 quanto timidius; at si edomita feritate duci leonem 
 mansuetum uideret, praesertim si numquam antea fuisset de 
 illa bestia territus, tunc uacaret securo atque intrepido leonis 
 pulchritudinem considerare atque laudare. de quo ego nihil 
 dicam, nisi quod ad rem maxime pertinet, fieri posse, ut aliqua 
 natura offendat ex aliquo et in totam nascatur odium, cum 
 manifestum sit multo meliorem esse speciem uerae ac uiuae 
 bestiae, etiam cum terret in siluis, quam imitatae atque 
 simulatae, cum in pariete picta laudatur. hoc ergo errore 
 ille nos non decipiat nec caecos faciat ad considerandas naturarum 
 species, cum quaedam in eis ita reprehendit, ut omni 
 ex parte cogat displicere, quod omni ex parte reprehendere 
 non potest. atque hoc modo animum ad aequum iudicium 
 conponentes quaeramus iam, unde sint cum illis bonis mala, 
 quae me quoque inprobare dicebam. quod facilius uidebimus, 
 si in unum nomen potuerimus cuncta conferre.

Quis enim dubitet totum illud quod dicitur malum 
 nihil esse aliud quam corruptionem ? possunt quidem aliis 
 atque aliis uocabulis alia atque alia mala nominari, sed quod 
 omnium rerum malum sit, in quibus mali aliquid animaduerti 
 potest, corruptio est. sed corruptio peritae animae inperitia 
 uocatur; corruptio prudentis inprudentia; corruptio iustae iniustitia; 
 corruptio fortis ignauia; corruptio quietae atque 
 tranquillae cupiditas uel metus uel tristitia uec iactantia; 
 deinde in corpore animato corruptio sanitatis dolor et morbus; 
 corruptio uirium lassitudo; corruptio quietis labor; deinde in 
 ipso solo corpore corruptio pulchritudinis foeditas; corruptio 
 rectitudinis prauitas; corruptio ordinis peruersitas; corruptio

 
 
 
 integritatis discissio aut fractura aut diminutio. longum est 
 et difficile et harum rerum, quas commemoraui, et aliarum 
 innumerabilium omnes corruptiones nominatim enuntiare, cum 
 etiam multae, quae dicuntur in corpore, possint et in anima 
 dici et innumerabilia sint, in quibus propria uocabula corruptio 
 teneat. uerumtamen uidere iam facile est nihil nocere corruptionem, 
 nisi quod labefacit naturalem statum, et ideo eam 
 non esse naturam, sed contra naturam. quodsi non inuenitur 
 in rebus malum nisi corruptio et corruptio non est natura, 
 nulla utique natura malum est. 
 
 
 Sed si hoc forte intellegere non ualetis, illud adtendite, 
 quod omne, quod corrumpitur, bono aliquo minuitur, quia si 
 non corrumperetur, incorruptum esset; si uero etiam non 
 posset omnino corrumpi, incorruptibile esset. necesse est 
 autem, ut siue incorruptio siue incorruptibilitas bonum sit, 
 si malum est corruptio. sed nunc de incorruptibili natura 
 nulla quaesito est; de his agitur, quae possunt corrumpi 
 quae dum non corrumpuntur, incorrupta dici possunt, incor- . 
 ruptibilia non possunt. illud enim solum incorruptibile proprie 
 dicitur, quod non tantum non corrumpitur, sed etiam nulla 
 ex parte corrumpi potest. incorrupta ergo quaecumque sunt 
 et tamen corrumpi possunt, cum corrumpi coeperint, eo ipso 
 bono minuuntur, quo incorrupta erant, et magno quidem bono, 
 quia magnum malum est corruptio; et quamdiu in eis augeri 
 corruptio potest, tamdiu habent bonum, quo minuantur. quapropter 
 naturae illae, quas in terra tenebrarum fuisse confingit. 
 aut poterant corrumpi aut non poterant. si non poterant, incorruptibiles 
 erant, quo bono superius nihil est. si poterant, 
 aut corrumpebantur, aut non corrumpebantur; si non corrumpebantur, 
 incorruptae erant, quod uidemus dici sine magna 
 laude non posse; si autem corrumpebantur, minuebantur illo

 
 
 
 tam magno bono; si minuebantur quo bono, habebant bonum, 
 quo minuerentur. quodsi habebant bonum, non erant naturae 
 illae summum malum et omnis Manichaei fabula falsa est.

Sed quoniam quaesiuimus, quid esset malum, neque 
 hoc naturam, sed contra naturam esse cognouimus, consequenter 
 quaerendum est, unde sit: quod ille si fecisset, minus 
 fortasse in has tanti erroris angustias laberetur. praepropere 
 quippe ac praepostere quaesiuit, unde esset, quod primo non 
 quaesierat, quid esset; et ideo nullo modo potuerunt quaerenti 
 occurrere nisi uana phantasmata, quibus difficile animus carnalibus 
 sensibus multum pastus exuitur. dicet ergo aliquis 
 non iam certare, sed non errare desiderans: unde est ista 
 corruptio, quod quasi generale malum rerum bonarum, sed 
 tamen corruptibilium esse conperimus? qui talis quaerit, cito 
 inuenit magno ardore uerum petens et constanti perseuerantia 
 pulsans pie. per homines enim commemoratio aliqua signis 
 uerborum fieri potest; docet autem unus uerus magister, 
 ipsa incorruptibilis ueritas, solus magister interior: qui etiam 
 exterior factus est, ut nos ab exterioribus ad interiora reuocaret, 
 et formam serui accipiens, ut surgentibus eius sublimitas 
 innotesceret, iacentibus humilis adparere dignatus est. 
 in eius nomine subplices simus et per eum misericordiam 
 patris inplorantes ista quaeramus. primo enim breuissime 
 responderi potest quaerentibus, unde corruptio est, cum dicitur: 
 ex eo, quod hae naturae, quae corrumpi possunt, non 
 de deo genitae, sed ab illo de nihilo factae sunt: quas quo- 
 Diam bonas superior ratio demonstrauit, nemo potest recte

 

 

 
 
 
 dicere "non fecisset deus bona"; si autem dixerit "summe bona 
 ea fecisset" oportet intellegat summum bonum ipsum esse, 
 qui fecit haec bona.

Quid mali, inquis, fieret, si et ista fierent summe bona? 
 et tamen si quis ex nobis quaereret accepto et credito deo 
 patre summo bono, si esset aliud summe bonum, unde esse 
 nobis pie uideretur, nullo modo recte responderemus nisi de 
 deo patre, qui summe bonus est. quod ergo de illo est, 
 meminerimus natum de illo esse, non ab eo factum de nihilo, 
 et ideo et hoc summe, id est incorruptibiliter bonum esse, 
 uidemusque iniuste flagitari, ut tam summe bona sint, quae 
 fecit de nihilo, quam summe bonus est, quem de se genuit: 
 quem nisi unum genuisset, non id, quod ipse est, genuisset, 
 quia ipse unus est. quapropter unico quidem filio, per 
 quem facta sunt a patre omnia bona de nihilo, inperite atque 
 inpie fratres quaeruntur, nisi ex eo, quod in homine adparere 
 dignatus est. nam ideo et unigenitus in scripturis et primogenitus 
 dicitur: unigenitus a patre, primogenitus ex mortuis. 
 et uidimus, inquit, gloriam eius tamquam unigeniti a 
 patre, pleni gratia et ueritate, et Paulus dicit: ut sit 
 ipse primogenitus in multis fratribus. 
 
 Quodsi dixerimus "non iam essent ista bona, quae de 
 nihilo facta sunt, sed tantummodo dei natura esset", inuidebimus 
 tantis bonis et uox inpia est, iniuriam putare non hoc 
 esse, quod deus est, et ideo nolle esse aliquod bonum, quoniam 
 ei praeponitur deus. quaeso, patere, natura animae rationalis, 
 aliquanto minus te esse quam deus est, et tanto minus,

 

 
 
 
 ut post ipsum te melius aliquid non sit, patere, inquam, et 
 mitesce illi, ne te adhuc repellat in infima, ubi per angustias 
 poenales etiam atque etiam bonum, quod es, uilescat tibi. 
 superba es in deum, si indignaris, quod te antecedit, et nimis 
 contumeliose de illo sentis, si non ineffabiliter gratularis tam 
 magnum bonum esse te, ut solus sit ille praestantior. quo 
 constituto atque firmato illud ne dixeris: me solam naturam 
 deus facere debuit; nollem, ut post me aliquid boni fieret. 
 non enim quod bonum est post deum, iam debuit esse nouissimum. 
 et hinc maxime adparet, quantam tibi tribuerit dignitatem, 
 quod deus, qui solus tibi naturaliter dominatur, fecit 
 alia bona, quibus tu quoque dominareris. nec mireris, quod 
 nunc tibi non omni modo seruiunt et te aliquando etiam 
 cruciant, quia dominus tuus maiorem habet potestatem in ea, 
 quae tibi seruiunt, quam tu ipsa, tamquam in seruos seruorum 
 suorum. quid ergo mirum, si tibi peccanti, id est non obtemperanti 
 domino tuo poenalia, quibus dominabaris, effecta sunt? 
 quid enim tam iustum et quid iustius deo? hoc namque 
 humana natura in Adam meruit, de quo nunc non est disputandi 
 locus; sed tamen dominator iustus et iustis praemiis et 
 iustis subpliciis adprobatur beatitate recte uiuentium poenaque 
 peccantium. nec tamen sine misericordia derelicta es, quae certis 
 rerum temporumque mensuris uocaris, ut redeas. ita recto moderamine 
 altissimi conditoris usque ad bona terrena peruentum 
 est, quae corrumpuntur et reformantur, ut haberes subplicio 
 mixta solatia, ut et laudares deum delectata ordine bonorum, 
 et refugeres in eum exercitata experimentis malorum. ita in 
 quantum tibi terrena seruiunt, docent te esse dominam suam; 
 in quantum autem molesta sunt, docent, ut seruias domino tuo.

Quapropter quamuis sit malum corruptio et quamuis 
 non sit a conditore naturarum, sed ex eo sit, quod de nihilo 
 factae sunt, tamen etiam ipsa illo regente et gubernante 
 omnia, quae fecit, sic ordinata est, ut non noceat nisi naturis 
 infimis ad subplicium damnatorum et exercitationem admonitionemque 
 redeuntium, ut inhaereant deo incorruptibili maneantque 
 incorrupti, quod unum est bonum nostrum, sicut per 
 prophetam dicitur: mihi autem inhaerere deo bonum est. 
 neque illud dixeris: non faceret deus naturas corruptibiles. 
 in quantum enim naturae sunt, deus fecit; in quantum autem 
 corruptibiles, non deus fecit; non est enim ab illo corruptio, 
 qui solus est incorruptibilis. si haec capis, gratias age deo; 
 si non capis, quiesce et noli temere nondum intellecta damnare 
 subplexque illi, qui lumen est mentis, adtende, ut intellegas. 
 cum enim dicitur "natura corruptibilis," non unum, sed duo 
 nomina dicuntur. item cum dicitur "deus fecit" de nihilo, 
 non unum, sed duo nomina audimus. redde ergo istis singulis 
 illa singula, ut cum audis naturam, ad deum pertineat, cum 
 audis corruptibilem, ad nihilum, ita tamen, ut ipsae corruptiones, 
 quamuis non sint ex dei arte, in eius tamen potestate 
 sint disponendae pro rerum ordine et meritis animarum. ideo 
 recte dicimus ab illo esse praemium atque subplicium. ita 
 enim non fecit corruptionem, ut possit corruptioni eum dare, 
 qui corrumpi meruerit, id est qui se ipse coeperit peccando 
 corrumpere, ut cruciantem sentiat corruptionem inuitus, qui 
 blandientem commisit uolens.

Non enim in uetere testamento tantum scriptum est: 
 ego facio bona et condo mala, sed euidentius in nouo,

 

 
 
 
 ubi dominus dicit: nolite timere eos, qui corpus occidunt 
 et amplius non habent, quid faciant, sed eum 
 timete, qui cum corpus occiderit, habet potestatem 
 animam mittere in gehennam. uoluntariae autem corruptioni 
 addi iudicio diuino poenalem corruptionem manifestissime 
 apostolus Paulus adtestatur, cum dicit: templum enim dei . 
 sanctum est, quod estis uos; quisquis templum dei 
 corruperit, corrumpet illum deus. quod si in uetere lege 
 dictum esset, quibus inuectionibus isti inpetum facerent accusantes 
 quasi corruptorem deum! quod uerbum metuentes 
 multi latini interpretes noluerunt dicere „corrUmpet,M sed 
 dixerunt "disperdet" illum deus, et non deuiantes a re ipsa 
 offensionem uocabuli deuitarunt. quamquam isti non minus 
 inueherentur in perditorem deum, si hoc in lege uetere aut 
 prophetis inuenirent. sed graecis exemplaribus conuincuntur, 
 in quibus apertissime scriptum est: quisquis templum dei 
 corruperit. corrumpet illum deus. quod si quis ab eis 
 quaerat quomodo dictum sit, ne corruptor putetur deus, exponunt 
 statim "corrumpet" dictum esse: corruptioni tradet, 
 uel si quo alio modo possunt. quo animo si essent in ueterem 
 legem, et multa ibi miranda intellegerent et nondum intellecta 
 non cum odio lacerarent, sed cum honore differrent.

Si quis autem nondum credit ex nihilo esse corruptionem, 
 proponat sibi haec duo "esse" et "non esse" quasi ex 
 diuersis partibus intellegendi gratia, ut, cum tardis tardius 
 ambulemus, deinde uelut in medio constituat aliquid, ut puta 
 corpus animantis, et quaerat hoc secum, dum formatur illud

 

 
 
 
 corpus et nascitur, dum augetur eius species, nutritur, conualescit, 
 roboratur, decoratur, firmatur, in quantum manet et 
 in quantum stabilitur, in quam partem tendat, utrum esse, 
 an non esse: non dubitabit esse quidem aliquid in ipsis etiam 
 primordiis, sed quanto magis forma et specie et ualentia 
 constabilitur atque firmatur, tanto magis fieri, ut sit, et in 
 eam partem tendat, qua positum est esse. nunc ergo incipiat 
 corrumpi; debilitetur omnis ille status, languescant uires, 
 marcescat robur, forma foedetur, dissiliat conpago membrorum, 
 contabescat et diffluat concordia partium. quaerat etiam nunc 
 per istam corruptionem quo tendat, utrum esse, an non esse, 
 non puto usque adeo caecum et tardum, ut dubitet, quid sibi 
 ipse respondeat. et non sentiat, quanto magis quidque corrumpitur, 
 tanto magis ad interitum tendere; omne autem 
 quod ad interitum tendit, non esse tendere. cum ergo deum 
 incommutabiliter et incorruptibiliter esse credendum sit, id 
 autem, quod dicitur nihil, penitus non esse manifestum sit; 
 et cum ista tibi proposueris esse et non esse, atque cognoueris, 
 quanto magis augetur species, tanto quidque tendere. 
 ut sit; quanto magis augetur corruptio, tanto magis tendere, 
 ut non sit: quid dubitas dicere in unaquaque natura corruptibili, 
 quid in ea sit ex deo, quid sit ex nihilo, cum species 
 secundum naturam sit, corruptio contra naturam ? quia 
 species aucta cogit esse et deum fatemur summe esse; corruptio 
 uero aucta cogit non esse, et constat, quod non est, 
 nihil esse: quid, inquam, dubitas dicere, in natura corruptibili, 
 quam et naturam dicis et corruptibilem dicis, quid sit ex deo. 
 quid sit ex nihilo? et quid quaeris deo naturam contrariam.

 
 
 
 quem si confiteris summe esse, uides ei non esse contrarium 
 ?

Cur ergo, inquis, quod naturae deus dedit, tollit corruptio? 
 non tollit, nisi ubi permittit deus; ibi autem permittit, 
 ubi ordinatissimum et iustissimum iudicat pro rerum gradibus 
 et pro meritis animarum. nam et species uocis emissae praeterit 
 et silentio perimitur; et tamen sermo noster et praetereuntium 
 uerborum decessione ac successione peragitur et moderatis 
 silentiorum interuallis decenter suauiterque distinguitur. 
 ita sese habet etiam temporalium natururum infima pulchritudo, 
 ut rerum transitu peragatur et distinguatur morte nascentium. 
 cuius pulchritudinis ordinem et modos si posset capere 
 sensus noster atque memoria, ita nobis placeret, ut defectus, 
 quibus distinguitur, nec corruptiones uocare auderemus; quod 
 autem in eius pulchritudinis parte laboramus, dum nos fluentia 
 deserunt temporalia, quae diligimus, peccatorum poenas luimus 
 et sempiterna diligere commonemur.

Non ergo in hac pulchritudine quaeramus, quod non 
 accepit; quae ideo infima est, quia quod quaerimus, non 
 accepit; et in eo, quod accepit, laudemus deum, quia tantum 
 speciei bonum etiam huic quamuis infimae dedit. nec ei tamen 
 ut amatores eius inhaereamus, sed ut dei laudatores eam 
 transgrediamur, ut supra eam conlocati de illa iudicemus, 
 non ei conexi in illa iudicemur. festinemusque ad illud bonum. 
 quod nec locis grassatur nec tempore uoluitur et unde speciem 
 formamque accipiunt omnes locales temporalesque naturae. 
 ad quod uidendum mundemus cor per fidem domini nostri

 
 
 
 Iesu Christi, qui ait: beati mundicordes, quoniam ipsi 
 deum uidebunt. non enim eos oculos ad illud bonum cernendum 
 praeparari oportet, quibus cernitur ista lux diffusa 
 per locos, et non ubique integra, sed aliam partem hic habens 
 et alibi aliam. uerum illum aspectum aciemque purgemus, 
 qua cernitur, quantum in hac uita licet, quid sit iustum, 
 quid pium; quae sit sapientiae pulchritudo: quae quisquis 
 cernit, praeponit longe omnium localium spatiorum plenitudini 
 et sentit, ut ista cernat, non per locorum spatia diffundi 
 aciem mentis suae, sed incorporea potentia stabiliri.

Cui aspectui quoniam multum sunt inimica phantasmata, 
 quae de carnali sensu tracta imaginarie cogitatio nostra uersat 
 et continet, detestemur istam haeresim, quae suorum phantasmatum 
 fidem secuta et diuinam substantiam per locorum 
 spatia quamuis infinita uelut informem molem disiecit atque 
 diffudit et eam ex una parte truncauit, ut inueniret locum 
 malo, quod uidere non potuit non esse naturam, sed contra 
 naturam, et ipsum malum tanta specie et formis et pace 
 partium in singulis naturis uigente decorauit, quia sine his 
 bonis nullam poterat cogitare naturam, ut ea mala, quae ibi 
 reprehendit, innumerabilium bonorum copia sepeliantur. sed 
 huius uoluminis iste sit terminus; in ceteris cetera eius deliramenta 
 deo permittente atque adiuuante arguentur.