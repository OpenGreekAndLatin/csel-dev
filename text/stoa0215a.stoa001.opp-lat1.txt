Cunctos nos christianos. carissimi fratres, omnipotenti 
 deo fides una commendat, cuius fidei pars est credere filium 
 dei dominum iudicem saeculi esse uenturum. eum qui iampridem 
 uenerit et secundum hominem suum per Mariam uirginem 
 natus sit, passus et mortuus et sepultus resurreierit; 
 et antequam in caelum ascenderet, unde descenderat, christianis 
 nobis omnibus storiam per apostolos pacem dereliquit. quam 
 ne uideretur solis apostolis dimisisse, ideo ait: quod uni ex 
 uobis dico, omnibus dico. deinde ait: pacem meam do 
 uobis, pacem meam relinquo uobis. igitur pax christianis 
 omnibus data est, quam rem dei esse constat, dum dicit: 
 meam; cum autem dicit: do uobis, non solum suam uoluit 
 esse sed et uniuersorum in se credentium.

Quae pax si, ut data erat, sic integra inuiolataque mansisset 
 nec ab auctoribus scismatis turbaretur, inter nos et 
 fratres nostros hodie non esset ulla dissensio, nec illi inconsolabiles 
 deo lacrimas facerent, quod Esaias propheta testatur, 
 nec falsorum uatum nomen et actus incurrerent nec ruinosum 
 ac dealbatum extruerent parietem nec minus astutas sed 
 tantum simplices euerterent mentes nec male inponendo omnibus 
 capitibus manum euersionis uelamenta obtenderent nec 
 maledicerent deo nec rebaptizarent fideles nec nos euersas 
 aut occisas innocentium animas doleremus, quas prius doluit 
 deus per Ezechielem prophetam dicens: uae facientibus 
 uelamen super omne caput et super omnem aetatem 
 ad euertendas animas. animae euersae sunt populi 
 mei et maledicebant mihi it populo meo, ut occiderent 
 animas, quas non oportuit mori, dum adnuntiant 
 populo meo uanas seductiones. et tamen admissa sunt 
 haec ab his, qui nostri sunt fratres.

Sed ne quis dicat inconsiderate me eos fratres appellare, 
 qui tales sunt, ab Esaiae prophetae uocibus [increpati 
 exorbitare non possumus. quamuis et illi non negent et omnibus 
 notum sit, quod nos odio habeant et execrentur et nolint

 

 
 
 
 se dici fratres nostros, tamen nos recedere a timore dei non 
 possumus, quos hortatur spiritus sanctus per Esaiam prophetam 
 dicens: uos qui timetis uerbum domini, audite 
 uerbum domini: hi qui uos odio habent et execrantur 
 et nolunt se dici fratres uestros, uos tamen dicite 
 eis: fratres nostri estis\'. sunt igitur sine dubio fratres, 
 quamuis non boni. quare nemo miretur eos me appellare 
 fratres, qui non possunt non esse fratres. est quidem nobis 
 et illis spiritalis una natiuitas, sed diuersi sunt actus. nam 
 et Cham, qui patris sui risit inpie nuditatem, frater innocentium 
 fuit et pro merito suo iugum seruitutis incurrit, ut esset 
 fratribus frater addictus. ergo hoc nomen fraternitatis nec 
 interueniente peccato deponitur, sed de istorum fratrum delictis 
 dicam alio loco, qui sedentes aduersus nos detrahunt 
 et contra nos scandala ponunt et cum illo fure concurrunt, 
 qui deo furtum facit, et cum moechis, id est cum haereticis, 
 partem suam ponunt et peccata sua laudant et conuicia contra 
 nos catholicos meditantur.

Omnes quidem per singula loca maledicis uocibus perstrepunt, 
 [quibus ad aliqua de occasione respondeam]; sed 
 unum quidem uix inuenimus, cum quo per litteras uel hoc 
 modo loquamur, Parmenianum scilicet fratrem nostrum. si 
 tamen se a nobis uel hoc nomine nuncupari permittit. et quia

 

 
 
 
 collegium episcopale nolunt nobiscum habere commune. non 
 sint collegae, si nolunt; tamen, ut supra diximus, fratres 
 sunt. frater meus igitur Parmenianus, ne uentose ac nude ut 
 ceteri loqueretur, quicquid sentire potuit, non solum dixit sed 
 etiam in scriptura digessit. cuius dictis cum respondere ueritate 
 cogente conpellimur, erit inter nos absentes quoquomodo 
 conlatio. eodem modo satisfiet et desideriis aliquorum. nam 
 a multis saepe desideratum est, ut ad eruendam ueritatem ab 
 aliquibus defensoribus partium conflictus haberetur. et fieri 
 potuit. sed quoniam et accessum prohibent et aditus intercludunt 
 et consessum uitant et conloquium denegant, uel 
 tecum mihi, frater Parmeniane, sit isto modo conlatio, ut, 
 quia tractatus tuos, quos in manibus et in ore multorum esse 
 uoluisti, non aspernatus sum neque contempsi, sed omnia a te 
 dicta patienter audiui, audias et tu humilitatis nostrae responsa.

Nam et ego intellego et tu non negas et quiuis sapiens 
 peruidet te nulla alia ratione tam prolixe tractasse, nisi ut 
 ecclesiam catholicam tuis tractatibus indigne pulsares. sed 
 ut intellegi datur, aliud habet animus, aliud resonat sermo. 
 denique non omnia te uideo dixisse contra catholicam: immo 
 multa pro catholica, cum catholicus non sis, ut et nobis

 
 
 
 necesse non fuerit respondere tractatibus tuis, nisi quod — dum 
 male instructus es, ut, quod non uidisti sed quod falso audieris, 
 loquereris, cum in epistula Petri apostoli legerimus: nolite 
 per opinionem iudicare fratres uestros — ut inter aliqua, 
 quae ad nos non pertinent, sicuti probaturi sumus, diceres 
 a nobis contra uos militem fuisse postulatum. ceterum a te 
 in aliis partibus tractatus tui aliqua pro nobis dicta sunt et 
 contra uos, ut diluuii et circumcisionis conparatio; quaedam 
 et pro nobis et pro uobis, ut ea, quae in laude dixisti baptismatis, 
 praeter illud. quod carnem Christi male tractaueris; 
 ideo et pro uobis. quia quamuis foris sitis, tamen ex nobis 
 existis. nam et illud pro ambobus, quod demonstrasti haereticos 
 extraneos esse catholicis sacramentis, si tamen uos ipsos 
 non eis adiungeres, quos esse scismaticos constat. quaedam 
 pro nobis solis, ut unius ecclesiae commemoratio, quaedam 
 contra uos per ignorantiam, quia peregrinus es, - ut traditorum 
 et scismaticorum accusatio, etiam illud et contra uos, quod 
 dixisti de oleo et sacrificio peccatoris. ac per hoc nihil contra 
 nos a te dictum est, nisi quod ignoranter dixisti a nobis 
 militem postulatum; quod calumniose a te dictum esse probationibus 
 uerissimis demonstrabimus. tolle hanc calumniam 
 et noster es. quid enim iam magis pro nobis et nostrum

 

 
 
 
 est quam quod dixisti in conparatione baptismatis semel 
 factum esse diluuium? et singularem circumcisionem salubriter 
 profecisse populo Iudaeorum magis pro nobis quasi noster 
 locutus es. haec enim nostra uox est, qui in trinitate baptismatis 
 unionem defeadimus, non pro uobis, qui baptisma, in 
 cuius imagine sunt illa duo, audaciter et quod contra leges 
 est, iteratis, quamuis et uos ipsi non negetis, quia non debet 
 iterari, quod semel iussum est fieri. sed tu dum subtiliter 
 laudasti, quod omni laudis praeconio dignum est, callide 
 uestram subposuisti personam, ut quasi, quia semel licet, 
 uobis liceat, aliis denegetur. si traditoribus non licet, uobis 
 licere non debuit, quorum principes probamus fuisse traditores. 
 si scismaticis non licet, adaeque uobis licere non debuit, 
 apud quos origo scismatis inuenitur. si peccatoribus non licet, 
 etiam peccatores uos esse testimonio diuino conuincimus. et 
 tamen quia semel licet, non per electum hominem sed per 
 quod semel licet, ideo post uos non emendamus, quia et apud 
 nos et apud uos unum est sacramentum, cuius sacramenti 
 ratio tota quinto libro monstrabitur.

A te quidem, frater Parmeniane, multa tractata sunt; 
 sed uideo mihi non eo respondendum esse ordine, quo a te 
 dicta sunt singula. tu enim primo loco dixisti conparationes 
 laudesquo baptismatis et praeter carnem Christi a te male 
 tractatam cetera bene dixisti. hoc enim magis pro nobis te

 
 
 
 dixisse suo loco monstrabitur. secundo autem loco exclusis 
 haereticis unam dixisti esse ecclesiam; sed eam ubi sit, 
 agnoscere noluisti. tertio loco traditores nullis certis personis 
 I aut nominibus accusasti. quarto a te unitatis lacerati sunt 
 operarii. quinto, ut minuta praetermittam, dixisti de oleo et 
 sacrificio peccatoris.

Sed mihi uidetur primo loco traditorum et scismaticorum 
 indicandas esse ciuitates personas et nomina, ut quae 
 a te de his dicta sunt, ueros auctores et certos reos suos 
 agnoscant. deinde mihi dicendum est, quae uel ubi sit una 
 ecclesia, quae est, quia praeter unam altera non est. tertio 
 a nobis militem non esse petitum et ad nos non pertinere, 
 quod ab operariis unitatis dicitur esse commissum. quarto 
 loco, quis sit peccator, cuius sacrificium repudiat deus, uel 
 cuius oleum fugiendum sit. quinto de baptismate, sexto de 
 inconsideratis praesumptionibus et erroribus uestris.

Sed priusquam de rebus singulis aliquid dicam, quod 
 carnem Christi male tractaueris, breuiter ostendam. dixisti 
 enim carnem illam peccatricem Iordanis mersam diluuio ab 
 uniuersis sordibus esse mundatam. merito hoc diceres, si caro 
 Christi pro omnibus baptizata sufficeret, ut nemo pro se 
 baptizaretur. si ita esset, ibi esset totum genus hominum. 
 illic omne, quo.d cfcrporaliter natum est. nihil [inter]esset

 
 
 
 inter fideles et unumquemque gentilem. quia in omnibus caro 
 est; et dum nemo non est, qui non habeat carnem, si, ut 
 dixisti, caro Christi diluuio Iordanis demersa est, omnis caro 
 hoc beneficium consequeretur. aliud est enim caro Christi in 
 Christo, aliud uniuscuiusque in se. quid tibi uisum est carnem 
 Christi dicere peccatricem? utinam diceres: caro hominum in 
 carne Christi, nec sic probabiliter dixeras, quia unusquisque 
 credens in nomine Christi baptizatur, non in carne Christi, 
 quae specialiter illius erat. adde, quod eius caro de spiritu 
 sancto concepta inter alios non potuit in remissam peccatorum 
 tingi, quae nullum uidebatur admisisse peccatum. addidisti 
 et Iordanis diluuio demersam . satis inconsiderate hoc usus 
 es uerbo, quod uerbum soli Pharaoni et eius populo debebatur, 
 qui pondere delictorum tamquam plumbum ita mersus sit, ut 
 ibi remanserit. Christi autem caro dum in Iordane descendit 
 et ascendit, mersa a te dici non debuit; cuius caro ab ipso 
 Iordane sanctior inuenitur, ut magis aquam ipsa descensu suo 
 mundauerit, quam ipsa mundata sit.

Etiam illud praeterire non possum, quod te subtiliter 
 egisse considero, ut ad inducendos uel decipiendos animos 
 auditorum post circumcisionis et diluuii descriptionem et post 
 laudem baptismatis haereticos cum erroribus suis iam mortuos 
 et obliuione sepultos quodammodo resuscitare uoluisti, quorum

 
 
 
 per prouincias Africanas non solum uitia sed etiam nomina 
 uidebantur ignota. Marcion Praxeas Sabellius Ualentinus et 
 ceteri usque ad Cataphrygas temporibus suis a Uictorino 
 Petauionensi et Zephyrino Urbico et a Tertulliano Carthaginensi 
 et ab aliis adsertoribus ecclesiae catholicae superati 
 sunt. ut quid bellum cum mortuis geris, qui ad negotium 
 temporis nostri non pertinent? sed quia scismaticus hodie 
 aliquid peccati, quod probare possis in catholicos, non habes. 
 ideo ad prolixitatem scripturae tuae augendam tot haereticos 
 cum erroribus suis commemorare uoluisti.

Nunc alia quaestio est, ut quid a te memorati sunt illi, 
 apud quos non sunt sacramenta, quae nobis et uobis uidentur 
 esse communia. sanitas non flagitat medicinam, de se secura 
 uirtus forinsecus non quaerit auxilia, ueritas non desiderat 
 argumenta. aegroti est remedia quaerere, inertis et inbecillis 
 est auxilia conparare, mendacis est argumenta conquirere. 
 interea dixisti apud haereticos dotes ecclesiae esse non posse 
 et recte dixisti; scimus enim haereticorum ecclesias singulorum 
 prostitutas nullis legalibus sacramentis et sine iure 
 honesti matrimonii esse. quas non necessarias recusat Christus. 
 qui est sponsus unius ecclesiae, sicut in canticis canticorum

 

 
 
 
 ipse testatur. qui cum unam laudat, ceteras damnat, quia 
 praeter unam, quae est uere catholica, ceterae apud haereticos 
 putantur esse, sed non sunt; secundum quod indicat, ut supra 
 diximus, in canticis canticorum unam esse columbam suam, 
 eandem sponsam electam, eundem hortum conclusum et fontem 
 signatum, ut haeretici omnes neque claues habeant, quas 
 solus Petrus accepit, nec anulum, quo legitur fons esse signatus, 
 nec aliquem illorum esse, ad quem hortus ille pertineat, 
 in quo deus arbusculas plantat. de quibus haereticis, quamuis 
 ad praesentem non pertineat causam, quod diu locutus es, et 
 suffecerat et abundabat. sed miror, quid tibi uisum est etiam 
 uos ipsos eis adiungere, quos esse scismaticos constat, dum 
 ecclesiae dotes et haereticis ipsis et uobis scismaticis denegasti. 
 dixisti enim inter cetera scismaticos a uite uelut sarmenta 
 esse concisos, destinatos poenis tamquam ligna arida 
 gehennae ignibus reseruari. sed uideo te adhuc ignorare scisma 
 apud Carthaginem a uestris principibus factum. quaere harum 
 originem rerum et inuenies te hanc in uos dixisse sententiam, 
 cum scismaticis haereticos sociasti. non enim Caecilianus 
 exiuit a Maiorino auo tuo sed Maiorinus a Caeciliano; nec 
 Caecilianus recessit a cathedra Petri uel Cypriani sed Maiorinus, 
 cuius tu cathedram sedes, quae ante ipsum Maiorinum

 

 
 
 
 originem non habet. et cum haec ita gesta esse manifestissime 
 constet, et uos heredes traditorum et scismaticorum 
 esse euidenter adpareat, satis te miror, frater Parmeniane, 
 cum scismaticus sis, scismaticos haereticis iungere uoluisse. 
 aut si sic tibi uidetur et ita placet, cumula illa, quae a te 
 paulo ante sunt dicta. dixisti enim fieri non posse, ut [in] 
 falso baptismate inquinatus abluat, inmundus emundet. subplantator 
 erigat, perditus liberet, reus ueniam tribuat, damnatus 
 absoluat. bene haec omnia potuerunt ad solos haereticos 
 pertinere, quia falsauerunt symbolum, dum alter dixit duos 
 deos, cum deus unus sit, alter patrem uult in persona filii 
 cognosci, alter carnem subducens filio dei, per quam deo 
 recanciliatus est mundus, et ceteri huiusmodi, qui a sacramentis 
 catholicis alieni esse noscuntur. quare paeniteat te 
 talibus hominibus etiam scismaticos adiunxisse; in te enim 
 conuertisti sententiae gladium, dum aestimas, quia alteros 
 adpetebas et non adtendisti, inter scismaticos et haereticos 
 quam sit magna distantia. inde est, quod ignoras, et quae sit 
 sancta ecclesia; et sic omnia miscuisti.

Catholicam facit simplex et uerus intellectus intellegere, 
 singulare ac uerissimum sacramentum et unitas animorum.

 
 
 
 scisma uero sparso coagulo pacis dissipatis sensibus generatur, 
 liuore nutritur, aemulatione et litibus roboratur, ut deserta 
 matre catholica inpii filii, dum foras exeunt et se separant, 
 ut uos fecistis, a radice matris ecclesiae inuidiae falcibus 
 amputati errando rebelles abscedunt; nec possunt nouum aliquid 
 aut aliud agere, nisi quod iamdudum apud suam didicerant 
 matrem.

Haeretici uero ueritatis exules, sani et uerissimi symboli 
 desertores, de sinu sanctae ecclesiae inpiis sensibus deprauati, 
 contempto, quod bene fuerant geniti, ut ignorantes 
 et rudes deciperent, de se nasci uoluerunt. et qui iamdudum 
 uitalibus pasti fuerant cibis, corruptela malae digestionis in 
 perniciem miserorum disputationibus inpiis uenena mortifera 
 uomuerunt. uides ergo, frater Parmeniane, haereticos a domo 
 ueritatis satis extorres solos habere uaria et falsa baptismata, 
 quibus inquinatus non possit abluere, inmundus emundare, 
 subplantator erigere, perditus liberare, reus ueniam tribuere, 
 damnatus absoluere. bene clausisti hortum haereticis, bene 
 reuocasti claues ad Petrum, bene abstulisti colendi potestatem, 
 ne arbusculas colerent ii, quos ab hortulo et a paradiso dei 
 constat alienos; bene subduxisti anulum iis, quibus aperire 
 non licet ad fontem. uobis uero scismaticis, quamuis in catholica 
 non sitis, haec negari non possunt, quia nobiscum uera

 
 
 
 et communia sacramenta traiistis. quare cum haec omnia 
 haereticis bene negentur, quid tibi uisum est haec et uobis 
 negare uoluisse, quos scismaticos esse manifestum est? uos 
 enim foras existis. quantum in nobis est, uolebamus, ut soli 
 damnarentur haeretici; quantum in te est, etiam uos ipsos 
 cum eis una sententia ferire uoluisti.

Sed iam ut ad propositum singularum rerum ordinem 
 redeamus, primo loco audi qui fuerint traditores, et plenius 
 auctores scismatis disce. in Africa duo mala et pessima admissa 
 esse constat, unum in traditione, alterum in scismate, 
 sed utraque mala et uno tempore et iisdem auctoribus uidentur 
 esse commissa. debes ergo, frater Parmeniane, discere. quod 
 intellegeris ignorare. nam ferme ante annos sexaginta et quod 
 excurrit per totam Africam persecutionis est diuagata tempestas, 
 quae alios fecerit martyres, alios confessores, nonnullos 
 funestam prostrauit in mortem, latentes dimisit inlaesos. quid 
 commemorem laicos, qui tunc in ecclesia nulla fuerant dignitate 
 suffulti ? quid ministros plurimos ? quid diaconos in tertio, 
 quid presbyteros in secundo sacerdotio constitutos? ipsi apices 
 et principes omnium, aliqui episcopi illius temporis, ut damno 
 aeternae uitae istius incertae lucis moras breuissimas conpararent, 
 instrumenta diuinae legis inpie tradiderunt. ex

 
 
 
 quibus erant Donatus Masculitanus, Uictor Rusiccadensis. Marinus 
 ab aquis Tibilitanis, Donatus Calamensis et homicida Purpurius 
 Limatensis, qui interrogatus de filiis sororis suae, quod 
 eos in carcere Milei necasse diceretur, confessus est dicens: 
 \'et occidi et occido non eos solos sed et quicumque contra 
 me fecerit.\' et Menalius. qui ne turificasse a suis ciuibus 
 probaretur. oculorum dolorem fingens ad consessum suorum 
 procedere trepidauit.

Hi et ceteri, quos principes tuos fuisse paulo post 
 docebimus, post persecutionem apud Cirtam ciuitatem, quia 
 basilicae necdum fuerant restitutae, in domum Urbani Carisi 
 consederunt die III. Iduum Maiarum, sicut scripta Nundinarii 
 tunc diaconi testantur et uetustas membranarum testimonium 
 perhibet, quas dubitantibus proferre poterimus. harum namque 
 plenitudinem rerum in nouissima parte istorum libellorum 
 ad inplendam fidem adiunximus. hi episcopi interrogante Secundo 
 Tigisitano se tradidisse confessi sunt. et cum ipse 
 Secundus a Purpurio increparetur, quod et ipse diu apud 
 stationarios fuerit et non fugerit sed dimissus sit, non sine 
 causa dimissum fuisse, nisi quia tradiderat, iam omnes erecti

 

 
 
 
 coeperant murmurare. quorum spiritum Secundus metuens 
 consilium accepit a filio fratris sui Secundo minore, ut talem 
 causam deo seruaret. consulti sunt, qui remanserant, id est 
 Uictor Garbensis, Felix a Rotario et Nabor a Centurionis. hi 
 dixerunt talem causam deo debere reseruari. et dixit Secundus: 
 sedete omnes\'; tunc dictum est ab omnibus: deo gratias\'. 
 et sederunt. habes ergo, frater Parmeniane, qui manifesto 
 fuerint traditores.

Deinde non post longum tempus iidem ipsi, tot et 
 tales ad Carthaginem profecti traditores, turati, homicidae 
 Maiorinum, cuius tu cathedram sedes, post ordinationem 
 Caeciliani ordinauerunt scisma facientes. et quoniam traditionis 
 reos principes uestros fuisse monstratum est. consequens 
 erit eosdem fuisse auctores scismatis. quae res ut clara et 
 manifesta esse omnibus possit, ostendendum est, ex qua radice 
 sese usque in hodiernum erroris protenderint rami et ex quo 
 fonte riuulus iste maligni liquoris occulte serpens usque in 
 tempora nostra manauerit. dicendum est, unde et ubi et a 
 quibus ortum constet hoc alterum malum, quae conuenerint 
 causae, quae fuerint operatae personae. qui auctores huius 
 mali, qui nutritores, a quibus sint inter partes ab imperatore 
 postulata iudicia, qui sederint iudices, ubi sit actum concilium, 
 quae sint prolatae sententiae. de diuisione agitur: et in

 

 

 
 
 
 Africa sicut et in ceteris prouinciis una erat ecclesia, antequam 
 diuideretur ab ordinatoribus Maiorini, cuius tu hereditariam 
 cathedram sedes. uidendum est, quis in radice cum 
 toto orbe manserit, quis foras exierit, quis cathedram sederit 
 alteram, quae ante non fuerat, quis contra altare altare erexerit, 
 quis ordinationem fecerit saluo altero ordinato, quis iaceat 
 sub sententia Iohannis apostoli, qui dixit multos antichristos 
 foras exituros: quia non erant, inquit, nostri, nam si 
 nostri essent, mansissent nobiscum. ergo qui in uno 
 cum fratribus manere noluit, haereticos secutus quasi antichristus 
 foras exiuit.

Hoc apud Carthaginem post ordinationem Caeciliani 
 factum esse nemo [est] qui nesciat, per Lucillam scilicet, 
 nescio quam feminam factiosam, quae ante concussam persecutionis 
 turbinibus pacem, dum adhuc in tranquillo esset 
 ecclesia, cum correptionem archidiaconi Caeciliani [Lucilla] 
 ferre non posset; quae ante spiritalem cibum et potum os 
 nescio cuius martyris, si tamen martyris, libare dicebatur, et 
 cum praeponeret calici salutari os nescio cuius hominis mortui, 
 et si martyris sed toecdum uindicati, correpta cum confusione

 

 
 
 
 irata discessit. irascenti et dolenti, ne disciplinae succumberet, 
 occurrit subito persecutionis innata tempestas.

Isdem temporibus Felix quidam diaconus, qui per 
 famosam nescio quam de tyranno imperatore tunc factam 
 epistulam reus appellatus est, periculum timens apud Mensurium 
 episcopum delituisse dicitur. quem cum postulatum Mensurius 
 publice denegaret, relatio missa est. rescriptum uenit, ut, si 
 Mensurius Felicem diaconum non reddidisset, ad palatium 
 dirigeretur. conuentus non leues patiebatur angustias; erant 
 enim ecclesiae ex auro et argento [quam] plurima ornamenta, 
 quae nec defodere terrae nec secum portare poterat quae 
 quasi fidelibus senioribus commendauit commemoratorio facto, 
 quod cuidam aniculae dedisse dicitur ita, ut, si ipse non 
 rediret, reddita pace christianis anicula illa illi daret, quem 
 in episcopali cathedra sedentem inueniret. profectus causam 
 dixit: iussus est reuerti, ad CartLaginem peruenire non potuit.

Tempestas persecutionis peracta et definita est. 
 iubente deo indulgentiam mittente Maxentio christianis libertas 
 est restituta. Botrus et Celestius, ut dicitur, apud Carthaginem 
 ordinari cupientes operam dederunt, ut absentibus

 

 
 
 
 Numidis soli uicini episcopi peterentur, qui ordinationem 
 apud Carthaginem celebrarent. tunc suffragio totius populi 
 Caecilianus eligitur et manum inponente Felice Autumnitano 
 episcopus ordinatur. Botrus et Celestius de spe sua deiecti 
 sunt. breuis auri et argenti sedenti Caeciliano, sicuti delegatum 
 a Mensurio fuerat, traditur adhibitis testibus. conuocantur 
 supra memorati seniores, qui faucibus auaritiae commendatam 
 ebiberant praedam. cum reddere cogerentur, subduxerunt 
 communioni pedem, non minus et ambitores, quibus et ordinari 
 non contigit, necnon et Lucilla. quae iamdudum ferre 
 non potuit disciplinam, cum omnibus suis potens et factiosa 
 femina communioni misceri noluit. sic tribus conuenientibus 
 causis et personis factum est, ut malignitas haberet effectum.

Scisma igitur illo tempore confusae mulieris iracundia 
 peperit, ambitus nutriuit, auaritia roborauit. ab his tribus 
 personis contra Caecilianum causae confictae sunt, ut uitiosa 
 eius ordinatio diceretur. ad Secundum Tigisitanum missum 
 est, ut Carthaginem ueniretur . proficiscuntur omnes supra 
 memorati traditores, suscepti hospitio ab auaris, ab ambitoribus, 
 ab iratis, non a catholicis, quorum petitione Caecilianus 
 fuerat ordinatus. interea ad basilicam, ubi cum Caeciliano 
 tota ciuica frequentia fuerat, nullus de supradictis accessit. 
 tunc a Caeciliano mandatum eat: \'si est, quod in me probetur, 
 exeat accusator et probet\'. illo tempore a tot inimicis nihil in 
 illum potuit confingi, sed de ordinatore suo, quod ab his falso

 
 
 
 traditor diceretur, meruit infamari. iterum a Caeciliano mandatum 
 est, ut, si Felix in se, sicut illi arbitrabantur, nihil 
 contulisset, ipsi tamquam adhuc diaconum ordinarent Caecilianum. 
 tunc Purpurius solita malitia fretus, quasi et Caecilianus 
 filius sororis eius esset, sic ait: \'exeat huc\', quasi 
 inponatur illi manus in episcopatu et quassetur illi caput de 
 paenitentia. his rebus conpertis tota ecclesia Caecilianum 
 retinuit, ne se latronibus tradidisset. illo tempore aut reus 
 de sede debebat expelli, aut communicari debuit innocenti. 
 conferta erat ecclesia populis, plena erat cathedra episcopalis, 
 erat altare loco suo, in quo pacifici episcopi retro temporis 
 obtulerant, Cyprianus, [Carpophorius], Lucianus et ceteri. sic 
 exitum est foras et altare contra altare erectum est et ordinatio 
 inlicite celebrata est et Maiorinus, qui lector in diaconio 
 Caeciliani fuerat, domesticus Lucillae, ipsa suffragante episcopus 
 ordinatus est a traditoribus, qui in concilio Numidiae, ut 
 superius diximus, crimina sua sibi confessi sunt et indulgentiam 
 sibi inuicem tribuerunt. manifestum est ergo exisse de 
 ecclesia et ordinatores, qui tradiderunt, et Maiorinum, qui 
 ordinatus est.

Interea de suorum criminum fonte, qui apud eos 
 multorum flagitiorum uenis exuberauerat, unum traditionis 
 conuicium in ordinatorem Caeciliani deriuandum esse putauerunt 
 prouidentes, quod fama duas res similes uno tempore

 
 
 
 loqui non posset. ut crimina in silentium mitterent sua, uitam 
 infamare conati sunt alienam; et cum possent ipsi ab innocentibus 
 argui. innocentes arguere studuerunt mittentes ubique 
 litteras liuore dictante conscriptas, quas inter ceteros actus 
 habemus in posterum. adhuc Carthagine positi praecesserunt 
 se epistulis suis, ut rumoribus falsis cunctorum aures insererent. 
 mendacium sparsit fama per populos, et dum de uno 
 celebrata sunt falsa, supra dictorum uerissima crimina sub 
 silentio latuerunt. frequenter solet erubesci de crimine, Sed 
 illo tempore non fuit, cui erubesceretur, quia praeter paucos 
 catholicos peccauerant uniuersi et quasi imago fuerat innocentiae 
 inter multos nefas admissum. parum erat traditionis 
 facinus, quod per Donatum Masculitanum et ceteros supradictos 
 constabat admissum; etiam ingens flagitium scismatis 
 traditioni iunxerunt.

Uides ergo, frater Parmeniane, haec duo crimina tam 
 mala, tam grauia, traditionis et scismatis, ad tuos principes 
 pertinere. agnosce uel sero incurrisse te in tuos, dum insectaris 
 alienos; et cum priores tuos constet operatos esse 
 hoc alterum nefas, etiam uos eos sceleratis uestigiis sequi 
 laboratis, ut, quod illi priores in titulo scismatis fecerant, et

 
 
 
 uos iamdudum fecisse et nunc facere uideamini. illi ruperunt 
 suis temporibus pacem, uos exterminatis unitatem. de parentibus 
 uestris et de uobis merito dici potest: caecus caecum 
 si duxerit, utrique in foueam cadunt. oculos patrum 
 uestrorum furiosus excaecauerat liuor, aemulatio uestros orbauit. 
 scisma summum malum esse et uos negare minime poteritis. 
 et tamen Dathan et Abiron et Core, perditos magistros uestros, 
 sine trepidatione estis imitati nec ponere ante oculos uoluistis 
 hoc malum et uerbis dei esse prohibitum et admissum grauiter 
 uindicatum. deinde esse distantiam delictorum aut 
 remissio testatur aut poena. denique inter cetera praecepta 
 etiam haec tria iussio diuina prohibuit: non occides, non 
 ibis post deos alienos. et in capitibus mandatorum: non 
 facies scisma. uideamus de his tribus, quid oportuerit 
 puniri et quid meruerit relaxari. parricidium principale delictum 
 est; et tamen Cain nec reus a deo percutitur sed 
 occisus insuper uindicatur. in Niniue ciuitate hominum milia 
 centum uiginti sacrilega, quae deos alienos sequi uidebantur . 
 post iracundiam dei et nuntium Ionae prophetae ieiunium 
 parui temporis et oratio indulgentiam meruit. uideamus, an 
 aliquid tale consecuti sunt hi, qui populos dei primitus ausi 
 sunt scindere. tot milibus filiorum Israhel. quorum a

 

 
 
 
 ceruicibus diuina prouidentia iugum seruile deiecerat, Aaron sanctum 
 unum praefecerat sacerdotem. sed cum ministri eius sacerdotium 
 non sibi debitum concupiscentes seducta parte populi 
 inlicite inuaderent, ritum imitati sacrorum ducentos et quod 
 excurrit ministros secum perituros cum turibulis in fronte 
 seducti populi posuerunt. deus, cui displicet scisma, hoc 
 libenter uidere non potuit. indixerant quodammodo deo bellum, 
 quasi esset alter deus. qui alterum acciperet sacrificium. 
 igitur deus pro facto scismate iratus est ira magna. et quod 
 in sacrilegos et parricidam non fecerat, in scismaticos fecit. 
 stabat ministrorum acies et multitudo sacrile\'ga cum interdictis 
 sacrificiis suis ilico peritura; negatum et subductum 
 est paenitentiae tempus. quia non talis erat culpa, quae ueniam 
 mereretur. mandata est terrae fames : statim fauces suas in 
 populi diuisores aperuit et contemptores mandatorum dei 
 auido hiatu absorbuit. intra momenti spatium ad transglutiendos 
 praedictos terra patuit, rapuit, clausa est. et ne beneficium 
 de mortis conpendio consequi uiderentur, dum non 
 essent digni uiuere, his nec mori concessum est: tartareo 
 carcere subito clausi ante sunt sepulti quam mortui. et miramini 
 in uos aliquid tale aspere factum, qui scisma aut facitis 
 aut colitis, cum uideatis, quid magistri primitiui scismatis

 

 
 
 
 pati meruerunt. an quia cessat talis modo uindicta, ideo tibi 
 cum tuis uindicas innocentiam? deus in singulis rebus exemplorum 
 posuit formam, ut sit, quod inputet imitantibus . prima 
 peccata ad exemplum praesens poena conpressit, secunda 
 iudicio reseruabit. quid ad haec dicturi estis, qui scisma 
 usurpato ecclesiae nomine et occulte nutritis et inpudenter 
 defenditis ?

Sed quia audio aliquos de societate tua litigandi 
 studio chartas habere nescio quas, quaerendum est, quibus 
 sit adcommodanda fides, quae cum ratione concordent, quae cum 
 ueritate confibulent. uestrae si sunt aliquae, mendaciis forte 
 uideantur adspersae. nostras chartas probant et conflictus causarum 
 et contentiones partium et exitus iudiciorum et epistulae 
 Constantini. nam quod de nobis dicitis, quid christianis 
 cum regibus? aut quid episcopis cum palatio? si nota est 
 nosse reges, uos tota perfundit inuidia. nam maiores uestri: 
 Lucianus. Dignus, Nasutius, Capito. Fidentius et ceteri imperatorem 
 Constantinum harum rerum adhuc ignarum his 
 precibus rogauerunt, quarum exemplum infra scriptum est: 
 rogamus te, Constantine optime imperator — quoniam 
 de genere iusto es, cuius pater inter ceteros 
 imperatores persecutionem non exercuit et ab hoc

 

 
 
 
 facinore inmunis est Gallia, nam in Africa inter nos 
 et ceteros episcopos contentiones sunt — petimus, 
 ut de Gallia nobis iudices dari praecipiat pietas tua. 
 datae a Luciano, Digno, Nasutio, Capitone, Fidentio 
 et ceteris episcopis partis Donati.

Quibus lectis Constantinus pleno liuore respondit. 
 in qua responsione et eorum preces prodidit, dum ait: petitis 
 a me in saeculo iudicium, cum ego ipse Christi iudicium 
 expectem. et tamen dati sunt iudices Maternus ex 
 Agrippina ciuitate. Reticius ab Augustoduno ciuitate, Marinus 
 Arelatensis. ad urbem Romam uentum est ab his tribus 
 Gallis et ab aliis quindecim Italis. conuenerunt in domum 
 Faustae in Laterano Constantino quater et Licinio ter consulibus 
 sexto Nonas Octobris die, sexta feria, cum consedissent 
 Miltiades episcopus urbis Romae et Reticius et Maternus et 
 Marinus episcopi Gallicani et Merocles a Mediolano, Florianus 
 a Sinna, Zoticus a Quintiano, Stennius ab Arimino. Felix a 
 Florentia Tuscorum, Gaudentius a Pisis, Constantius a Fauentia. 
 Proterius a Capua, Theophilus a Beneuento, Sabinus

 

 
 
 
 a Terracina. Secundus a Praeneste. Felix a tribus Tabernis, 
 Maximus ab Ostia, Euandrus ab Ursino, Donatianus a Foro Claudii.

His decem et nouem consedentibus episcopis causa 
 Donati et Caeciliani in medium missa est. a singulis in 
 Donatum sunt hae sententiae latae: quod confessus sit se 
 rebaptizasse et episcopis lapsis manum inposuisse, quod ab 
 ecclesia alienum est. testes inducti a Donato confessi sunt 
 se non habere. quod in Caecilianum dicerent. Caecilianus 
 omnium supra memoratorum sententiis innocens est pronuntiatus, 
 etiam Miltiadis sententia. qua iudicium clausum est 
 his uerbis: cum constiterit Caecilianum ab his, qui 
 cum Donato uenerunt, iuxta professionem suam npn 
 accusari nec a Donato conuictum esse in aliqua parte 
 constiterit, suae communioni ecclesiasticae integro 
 statu retinendum merito esse censeo.

Sufficit ergo et Donatum tot sententiis esse percussum 
 et Caecilianum tanto iudicio esse purgatum. et tamen Donatus 
 appellandum esse credidit. ad quam appellationem Constantinus 
 imperator sic respondit: o rabida furoris audacia! sicut 
 in causis gentilium fieri solet. appellandum episcopus 
 credidit et reliqua.

Eeodem tempore idem Donatus petiit, ut ei reuerti 
 licuisset * * ad Carthaginem accederet. tunc a Filumino, 
 suffragatore eius, imperatori suggestum est, ut bono pacis 
 Caecilianus Brixiae retineretur; et factum est. tunc duo episcopi 
 ad Africam missi sunt, Eunomius et Olympius, ut 
 remotis binis unum ordinarent. uenerunt et apud Carthaginem 
 fuerunt per dies quadraginta, ut pronuntiarent, ubi esset 
 catholica. hoc seditiosa pars Donati fieri passa non est, de 
 studio partium strepitus cotidiani sunt habiti; nouissima sententia 
 eorundem episcoporum Eunomii et Olympii talis 
 legitur. ut dicerent illam esse catholicam, quae esset in 
 toto orbe terrarum diffusa, et sententiam decem et nouem 
 episcoporum iamdudum datam dissolui non posse. sic 
 communicauerunt clero Caeciliani et reuersi sunt. de his 
 rebus habemus uolumen actorum, quod si quis uoluerit, in 
 nouissimis partibus legat. cum haec fierent, Donatus ultro 
 prior ad Carthaginem redit. quo audito Caecilianus ad suam 
 plebem properauit. hoc modo iterum renouellatae sunt partes.

 

 
 
 
 constat tamen et Donatum tot sententiis esse percussum 
 et Caecilianum innocentem totidem sententiis pronuntiatum.

Sed quia in ipsa causa iamdudum in catholica 
 duorum uidebantur laborare personae. et ordinati et ordinatoris, 
 postquam ordinatus in urbe purgatus est, et purgandus 
 adhuc remanserat ordinator. tunc Constantinus ad Aelianum 
 proconsulem scripsit, ut remotis necessitatibus publicis de 
 uita Felicis Autumnitani publice quaereretur. sedit. cui erat 
 iniunctum. inducti sunt Claudius Saturianus, curator reipublicae. 
 qui fuit tempore persecutionis in ciuitate Felicis, et curator 
 praesentis tunc temporis, quando causa fiagitabatur, Callidius 
 Gratianus, et magistratus Alfius Caecilianus, sed et Superius 
 stationarius perductus et Ingentius scriba publicus pependit 
 sub metu inminentium tormentorum. responsis omnium nihil 
 tale inuentum est, quod uitam Felicis episcopi sordidare potuisset. 
 habetur uolumen actorum, in quo continentur praesentium 
 nomina, qui fuerant in causa Claudii Saturiani curatoris 
 et Caeciliani magistratus et Superii stationarii et scribae 
 Ingentii et Solonis officialis publici ipsius temporis. post 
 quorum responsa a supra memorato proconsule haec pars 
 sententiae dicta est: Felicem autem religiosum

 

 
 
 
 episcopum liberum esse ab exustione strumentorum deificorum 
 manifestum est, cum nemo in eum aliquid 
 probare potuerit, quod religiosissimas scripturas prodiderit 
 uel exusserit. omnium enim interrogatio suprascriptorum 
 manifesta est nullas scripturas deificas 
 uel inuentas uel corruptas uel incensas fuisse. hoc 
 actis continetur, quod Felix episcopus religiosus illis 
 temporibus neque praesens fuerit neque conscientiam 
 adcommodauerit neque aliquid tale fieri iusserit. unde 
 repulsa atque extersa infamia cum ingenti laude de illo iudicio 
 recessit. iamdudum opinionis incertae et inter caligines, 
 quas liuor et inuidia exalauerat, latere ueritas uidebatur. sed 
 etiam omnis scriptura memorata et actorum uoluminibus et 
 epistulis commemoratis aut lectis reuelata est.

Uides te, frater Parmeniane, in catholicos traditorum 
 nomine falso obiecto frustra esse inuectum, mutans 
 uidelicet personas et transferens merita. clausisti oculos, ne 
 parentes tuos reos agnosceres, aperuisti eos, ut innocentes et 
 indignos criminose pulsares. omnia pro tempore, nihil pro 
 ueritate, ut et de te dixerit beatissimus apostolus Paulus:

 
 
 
 quidam autem conuersi sunt in uaniloquium uolentes 
 se esse legis doctores, non intellegentes, quae dicunt 
 neque de quibus adfirmant. paulo ante docuimus uestros 
 parentes fuisse traditores et scismaticos; et tu ipsorum heres 
 nec scismaticis nec traditoribus parcere uoluisti. iam igitur 
 documentis supra memoratis omnia tela, quae falso in alienos 
 iactare uoluisti, ueritatis clipeo repulsa in tuos parentes reciproco 
 ictu uertuntur. omnia igitur, quae a te in traditores et 
 scismaticos dici potuerunt, uestra sunt; nam nostra non sunt. 
 qui et in radice manemus et in toto orbe terrarum cum 
 omnibus sumus.

Quoniam et qui fuerint traditores ostensum est et scismatis 
 origo ita monstrata est, ut paene oculis perspecta 
 uideatur, etiam haeresis ab scismate quid distet ostendimus: 
 illud demonstrare iam proximum est — quod nos promisimus 
 secundo loco esse dicturos — quae sit una ecclesia, quam 
 columbam et sponsam suam Christus appellat. ergo ecclesia 
 una est, uius sanctitas de sacramentis colligitur, non de 
 personarum superbia ponderatur; ergo hanc unam columbam 
 et dilectam sponsam suam Christus appellat. haec apud omnes 
 haereticos et scismaticos esse non potest; restat, ut uno loco 
 sit. eam tu, frater Parmeniane, apud uos solos esse dixisti, 
 nisi forte quia uobis specialem sanctitatem de superbia

 

 
 
 
 uindicare contenditis, ut ubi uultis, ibi sit ecclesia et non sit, 
 ubi non uultis. ergo ut in particula Africae, in angulo paruae 
 regionis [ut] apud uos esse possit, apud nos in alia parte 
 Africae non erit? in Hispaniis, in Gallia, in Italia, ubi uos 
 non estis, non erit ? si apud uos tantum[modo] esse uultis, 
 in tribus Pannoniis, in Dacia, Moesia, Thracia, Achaia, Macedonia 
 et in tota Graecia, ubi uos non estis, non erit? ut 
 apud uos esse possit, in Ponto, Galatia, Cappadocia, Pamphilia, 
 Phrygia, Cilicia et in tribus Syriis et in duabus Armeniis et 
 in tota Aegypto et in Mesopotamia, ubi uos non estis, non 
 erit? et per tot innumerabiles insulas et ceteras prouincias, 
 quae numerari uix possunt, ubi uos non estis, non erit? ubi 
 ergo erit proprietas catholici nominis, cum inde dicta sit 
 catholica, quod sit rationabilis et ubique diffusa? nam si sic 
 pro uoluntate uestra in angustum coartatis ecclesiam, si uniuersas 
 subducitis gentes, ubi erit illud, quod filius dei meruit? 
 ubi, quod libenter ei largitus est pater in secundo psalmo 
 dicens: dabo tibi gentes hereditatem tuam et possessionem 
 tuam terminos terrae? ut quid tale infringitis 
 promissum, ut a uobis mittatur quasi in quendam carcerem 
 latitudo regnorum? quid tantae pietati obstare contenditis? 
 quid contra saluatoris merita militatis ? permittite filium possidere 
 concessa, permittite patri promissa conplere. cur ponitis 
 metas? cur figitis terminos? cum a deo patre saluatori tota

 

 

 

 
 
 
 terra promissa sit, non est quicquam in aliqua parte terrarum, 
 quod a possessione eius uideatur exceptum. tota est donata 
 terra cum gentibus, totus orbis [terrae] Christo una possessio 
 est. hoc probat deus, qui ait: dabo tibi gentes hereditatem 
 tuam et possessionem tuam terminos terrae. 
 et in LXXI psalmo de ipso saluatore sic scriptum est: dominabitur 
 a mari usque ad mare et a fluminibus 
 usque ad terminos orbis terrae. pater dum donat, nihil 
 excipit; uos ut concedatis unciam, totam libram auferre conamini. 
 et adhuc nitimini suadere hominibus apud uos solos 
 esse ecclesiam auferentes meritum Christo, negantes praestitutum 
 a deo.s o uestra ingrata et stulta praesumptio! Christus 
 uos cum ceteris in societatem regni caelestis inuitat et coheredes 
 sitis hortatur, et uos eum in hereditate sibi a patre 
 concessa fraudare laboratis, dum Africae partem conceditis et 
 totum terrarum orbem, qui ei a patre donatus est, denegatis. 
 quid mendacem uideri uultis spiritum sanctum, qui in XLVIIII 
 psalmo omnipotentis dei beniuolentiam narrat, dum dicit: 
 deus deorum dominus locutus est et uocauit terram 
 ab ortu solis usque ad occasum? uocata est ergo terra, 
 ut caro fieret, et sicut legitur, facta est et debet laudes [deo] 
 creatori suo. denique commemoratur spiritu sancto. hortante 
 et dicente in CXII psalmo, dum dicit: laudandum nomen 
 domini ab ortu solis usque ad occasum et iterum in

 

 
 
 
 XCV psalmo: cantate domino canticum nouum. si hunc 
 uersum solum diceret, possetis dicere, quia uos solos hortatus 
 est spiritus sanctus. sed ut ostenderet, quia non ad uos solos 
 dictum est sed ad ecclesiam, quae ubique est, secutus est 
 dicens: cantate domino omnis terra, pronuntiate inter 
 gentes gloriam ipsius, in omnibus populis mirabilia 
 eius. pronuntiate, inquit, inter gentes, non dixit in particula 
 Africae, ubi uos estis\', pronuntiate, inquit, in omnibus 
 populis; qui omnes populos dixit, neminem excepit, et 
 uos solos ab omnibus populis, de quibus hoc mandatum est, 
 separatos esse gratulamini et uultis uos solos esse totum, 
 qui in omni toto non estis. laudandum, inquit, nomen 
 domini et a tota terra et ab ortu solis usque ad occasum. 
 numquid pagani extralegales possunt aut cantare deo 
 aut laudare nomen domini et non sola ecclesia, quae in lege 
 est? quam si apud uos tantummodo esse dicitis, fraudatis 
 aures dei. si uos soli laudatis, totus tacebit orbis, qui est ab 
 ortu solis usque ad occasum. clausistis ora omnium christianarum 
 gentium, indixistis silentium populis uniuersis deum 
 per momenta laudare cupientibus. igitur si et deus debitas 
 sibi laudes expectat, et ut sonent, spiritus sanctus hortatur

 

 

 
 
 
 et totus orbis, quod debet deo, paratus est reddere, ne fraudetur 
 deus, etiam uos ipsi laudate cum omnibus aut, quia 
 noluistis esse cum omnibus, soli conticescite.

Ergo quia probauimus eam esse ecclesiam catholicam, 
 quae sit in toto terrarum orbe diffusa, eius iam commemoranda 
 sunt ornamenta et uidendum, ubi sint quinque dotes, 
 quas tu sex esse dixisti, inter quas cathedra est prima, ubi 
 nisi sederit episcopus, coniungi altera dos non potest, qui est 
 angelus. uidendum est, quis et ubi prior cathedram sederit. 
 si ignoras, disce; si nosti, erubesce: ignorantia tibi adscribi 
 non potest, restat ergo, ut noueris. scientem errare peccatum 
 est; nam ignorantibus nonnumquam solet ignosci. igitur negare 
 non potes scire te in urbe Roma Petro primo cathedram 
 episcopalem esse conlatam, in qua sederit omnium apostolorum 
 caput Petrus, unde et Cephas est appellatus, in qua 
 una cathedra unitas ab omnibus seruaretur, ne ceteri apostoli 
 singulas sibi quisque defenderent, ut iam scismaticus et peccator 
 esset, qui contra singularem cathedram alteram conlocaret.

Ergo cathedram unicam, quae est prima de dotibus, 
 sedit prior Petrus, cui successit Linus, Lino successit Clemens,

 
 
 
 Clementi Anacletus, Anacleto Euaristus, Euaristo [Alexander, 
 Alexandro] Sixtus, Sixto Telesphorus, Telesphoro Iginus, 
 Igino Anicetus, Aniceto Pius, Pio Soter, Soteri [Eleutherius, 
 Eleutherio] Uictor, Uictori Zephyrinus, Zephyrino Calixtus, 
 Calixto Urbanus, Urbano Pontianus, Pontiano Anterus, Antero 
 Fabianus, Fabiano Cornelius, Cornelio Lucius, Lucio Stephanus, 
 Stephano Sixtus, Sixto Dionysius, Dionysio Felix, Felici 
 [Eutychianus, Eutychiano Gaius, Gaio] Marcellinus, Marcellino 
 [Marcellus, Marcello] Eusebius, Eusebio Miltiades, 
 Miltiadi Siluester, Siluestro Marcus, Marco Iulius, Iulio 
 Liberius, Liberio Damasus, Damaso Siricius, hodie qui 
 noster est socius: cum quo nobis totus orbis commercio formatarum 
 in una communionis societate concordat. uestrae 
 cathedrae uos originem reddite, qui uobis uultis sanctam 
 ecclesiam uindicare.

Sed et habere uos in urbe Roma partem aliquam dicitis: 
 ramus est uestri erroris, protentus de mendacio, non 
 de radice ueritatis. denique si Macrobio dicatur, ubi illic

 
 
 
 sedeat, numquid potest dicere, in cathedra Petri? quam nescio 
 si uel oculis nouit et ad cuius memoriam non accedit quasi 
 scismaticus contra apostolum faciens, qui ait; memoriis 
 sanctorum communicantes. ecce praesentes sunt ibi duorum 
 memoriae apostolorum. dicite, si ad has ingredi potuit 
 aut obtulit illic, ubi sanctorum memorias esse constat. ergo 
 restat, ut fateatur socius uester Macrobius se ibi sedere, ubi 
 aliquando sedit Encolpius; si et ipse Encolpius interrogari 
 posset, diceret se ibi sedere, ubi ante sedit Bonifatius Ballitanus; 
 deinde si et ipse interrogari posset, diceret, ubi sedit 
 Uictor Garbensis a uestris iamdudum de Africa ad paucos 
 erraticos missus. quid est hoc, quod pars uestra in urbe 
 Roma episcopum ciuem habere non potuit? quid est, quod 
 toti Afri et peregrini in illa ciuitate sibi successisse noscuntur? 
 non apparet dolus, non factio, quae mater est scismatis ? in 
 terea ut Uictor Garbensis hinc prior mitteretur — non dico 
 lapis in fontem, quia nec ualuit puritatem catholicae multitudinis 
 perturbare, sed quia quibusdam Afris urbica placuerat 
 commoratio et hinc a uobis profecti uidebantur — ipsi petierunt, 
 ut aliquis hinc, qui illos conligeret, mitteretur. missus 
 est igitur Uictor: erat ibi filius sine patre, tiro sine principe,

 

 
 
 
 discipulus sine magistro, sequens sine antecedente, inquilinus 
 sine domo, hospes sine hospitio, pastor sine grege, episcopus 
 sine populo. non enim grex aut populus appellandi fuerant 
 pauci, qui inter quadraginta et quod excurrit basilicas locum, 
 ubi conligerent, non habebant. sic speluncam quandam foris 
 a ciuitate cratibus saepserunt, ubi ipso tempore conuenticulum 
 habere potuissent; unde Montenses appellati sunt. igitur quia 
 Claudianus Luciano, Lucianus Macrobio, Macrobius Encolpio, 
 Encolpius Bonifatio, Bonifatius Uictori successisse uidentur: 
 si Uictori diceretur, ubi sederet, nec ante se aliquem illic 
 fuisse monstraret nec cathedram aliquam nisi pestilentiae 
 ostenderet. pestilentia enim morbis extinctos homines ad inferos 
 mittit, qui inferi portas suas habere noscuntur; contra 
 quas portas claues salutares accepisse legimus Petrum, principem 
 scilicet nostrum, cui a Christo dictum est: tibi dabo 
 claues regni caelorum et portae inferorum non uincent 
 eas.

Unde est ergo, quod claues regni caelorum uobis usurpare 
 contenditis, qui contra cathedram Petri uestris praesumptionibus 
 et audaci sacrilegio militatis, beatitudinem 
 repudiantes, qua laudari meruit, qui non abiit in consilio 
 inpiorum et in uia peccatorum non stetit et in cathedra 
 pestilentiae non sedit? in consilio inpietatis itum 
 est a maioribus uestris, ut diuideretur ecclesia. inierunt etiam 
 peccatorum uiam, dum Christum partiri conati sunt, cuius

 

 
 
 
 Iudaei nec uestimenta scindere uoluerunt, cum apostolus 
 [Paulus] clamet et dicat: numquid diuisus est Christus? 
 et utinam, si iam malam uiam intrauerant, agnito peccato 
 super se reuerterentur, id est emendarent, quod errauerant, 
 reuocarent, quam fugauerant pacem. hoc erat de uia reuerti: 
 in uia enim ambulatur, non statur. sed quia parentes uestri 
 reuerti noluerunt, ipsos constat in uia peccatorum stetisse; 
 quorum gressus inpulerat furor, retentos ligauit pigra discordia. 
 et ne regredi ad meliora potuissent, ipsi sibi scismatis conpedes 
 posuerunt, ut in errore [suo] pertinaciter starent, ne ad 
 pacem, quam deseruerant, reuerti potuissent. nec audierunt 
 spiritum sanctum dicentem in psalmo XXXIII: diuerte a 
 malo et fac bonum; inquire pacem et persequere eam, 
 sed steterunt in uia peccatorum suorum. sederunt etiam in 
 cathedra pestilentiae, quae, ut supra diximus, seductos mittit 
 ad mortem. sed dum et uos parentum errorem colentes 
 studiose defenditis, heredes sceleris esse uoluistis, cum filii 
 pacis uel sero esse possetis. cum in Ezechiele propheta 
 scriptum sit: extolle uocem tuam super filium peccatoris, 
 ne uestigia patris sui sequatur, quoniam anima 
 patris mea est et anima filii mea est. anima quae

 

 
 
 
 peccat, sola punietur, si displiceret uobis, quod parentes 
 uestri peccauerunt, de admissu suo soli redderent rationem;. 
 hoc modo uel uos beati esse possetis et laudem de ore prophetae 
 percipere, qui ait in psalmo primo: beatus uir, qui 
 non abiit in consilio inpiorum et in uia peccatorum 
 non stetit et in cathedra pestilentiae non sedit; sed in 
 lege domini fuit uoluntas eius. quid est aliud in lege 
 habere uoluntatem, nisi diuina praecepta et religiose discere 
 et cum timore conplere ? in qua lege scriptum est: pax 
 hominibus in terra bonae uoluntatis, et alio loco, in 
 Esaia propheta: ponam fundamenta pacis in Sion, et 
 alio loco: uideamus, quid loquatur dominus, quoniam 
 loquetur pacem in plebem suam, et alio loco: uenit 
 filius dei et factus est in pace locus eius, et alio loco: 
 suscipiant montes pacem populo et colles iustitiam, 
 et in euangelio: pacem meam do uobis, pacem meam 
 relinquo uobis, et Paulus ait: qui pacem serit, pacem 
 et metet, et in omnibus epistulis suis: pax uobis abundet 
 in nomine patris et filii et spiritus sancti, et in psalmo 
 XXXIII: quaere pacem et consequeris eam. fugata recesserat

 

 
 
 
 pax a patribus uestris; uos eam, sicuti a deo mandatum est, 
 quaerere deberetis, quam nec ultro uoluistis quaerere nec 
 oblatam libenter accipere. quis enim in tot prouinciis, quibus 
 nati estis, audiuit? et si aliquis audiuit, quis non uestrum 
 miretur errorem, quis non uestrum facinus damnet? igitur 
 cum manifestum sit et ipsa luce sit clarius nos cum tot innumerabilibus 
 populis esse et tot prouincias nobiscum, iam 
 uidetis uos in parte unius regionis positos et ab ecclesia 
 uestris erroribus esse separatos, frustra uobis solis hoc nomen 
 ecclesiae cum suis dotibus uindicare, quae magis apud nos 
 sunt quam apud uos, quas constat ita sibi conexas et indiuiduas 
 esse, ut intellegatur unam ab altera separari non posse. 
 etenim numerantur in nomine, sed uno intellectu suo iunguntur 
 in corpore ut in manu digiti, quos interuallis singulos \' 
 uidemus esse distinctos. unde qui tenet unum, totos teneat 
 necesse est, cum unusquisque a paribus separari non possit. 
 adde quod non unam solam sed omnes proprie possidemus.

Igitur de dotibus supradictis cathedra est, ut diximus, 
 prima, quam probauimus per Petrum nostram esse, quae ducit 
 ad se angelum, nisi forte eum uobis uindicantes habetis in 
 loculis clausum. mittite illum, si potestis, excludat septem 
 angelos, qui sunt apud socios nostros in Asia, ad quorum 
 ecclesias scribit Iohannes apostolus, cum quibus ecclesiis

 
 
 
 nullum communionis probamini habere consortium. unde uobis 
 angelum, qui apud uos possit fontem mouere aut inter ceteras 
 dotes ecclesiae numerari? extra septem ecclesias quicquid 
 foris est, alienum est. aut si inde habetis aliquem unum, 
 per unum communicatis et ceteris angelis et per angelos 
 supra memoratis ecclesiis et per ipsas ecclesias nobis. si ita 
 est, litigium perdidistis.

Ecce iam apud uos omnes dotes esse non possunt; 
 non enim spiritum dei soli uobis uindicare poteritis aut includere, 
 quod intellegitur et non uidetur. sic enim in euangelio 
 scriptum est: nam spiritus deus est et ubi uult, 
 aspirat et uocem eius audis et nescis, unde ueniat 
 et quo eat. permittite deum, unde uelit, ire et quo uelit 
 accedere habeat libertatem, qui audiri potest et uideri non 
 potest. et tamen studio criminandi libenter blasphemare 
 uoluisti, ut diceres: \'nam in illa ecclesia quis spiritus esse 
 potest nisi qui pariat filios gehennae?\' uomuisti de pectore 
 tuo conuicium et putasti adiungendum esse de euangelio 
 testimonium, ubi lectum est: uae uobis, hypocritae. qui 
 circuitis maria et terras, ut faciatis unum proselytum, 
 et cum inueneritis, facitis eum filium gehennae 
 dupliciter quam uos estis. si hoc conuicium faciendum 
 erat, quod non licet, quamuis sine causa fiat, utinam aliquis 
 alter ex uestro numero hoc fecisset! te tamen hoc dixisse

 

 
 
 
 satis admiror; id falso in alterum te dicere, ex quo, si ordinationem 
 tuam consideres, possis et erubescere? commemorasti 
 enim lectum esse in euangelio: uae nobis, hypocritae, 
 qui circuitis maria et terras, ut faciatis unum proselytum, 
 hoc est, ut mutetis alicuius sectam. tu quidem cuius 
 sectae fueris nescio, tamen inportune a te hoc dictum esse 
 aestimo, quod te iam forte huius dicti paeniteat. numquid 
 nos aliquas peragrauimus terras ? numquid nos aliqua circumiuimus 
 maria ? numquid nos ad peregrinos accessimus portus ? 
 numquid nos aliquem adduximus Hispanum aut Gallum 
 aut nos ordinauimus ignorantibus peregrinum?

Nam et fontem constat unam esse de dotibus, unde 
 haeretici non possunt uel ipsi bibere uel alios potare, quia 
 soli sigillum integrum, id est symbolum catholicum, non 
 habentes ad fontem uerum aperire non possunt. * * nam cum 
 in canticis canticorum scriptum sit: umbilicus tuus ut 
 crater tornatilis, umbilicum altare adfirmare conatus es. 
 si umbilicus membrum est in corpore, inter dotes esse non 
 potest, quod membrum est; si ornamentum est, pars corporis 
 non est.

Restat iam, ut dotes quinque esse uideantur, quae 
 dotes cum sint ecclesiae catholicae, quae est in tot prouinciis

 

 
 
 
 supra memoratis, etiam apud nos hic in Africa deesse non 
 possunt. intellegite uel sero uos esse filios inpios, uos esse 
 fractos ramos ab arbore, uos esse abscisos palmites a uite, 
 uos riuum concisum a fonte. non enim potest origo esse 
 riuus, qui paruus est et non de se nascitur, aut arbor a ramo 
 concidi, cum arbor fundata suis radicibus gaudeat et ramus, 
 si fuerit exsectus, arescat. iamne uides, frater Parmeniane, 
 iamne sentis, iamne intellegis te argumentis tuis contra te 
 militasse, cum probatum est nos esse in ecclesia sancta\' 
 catholica, apud quos et symbolum trinitatis est, et per cathedram 
 Petri, quae nostra est, per ipsam et ceteras dotes apud 
 nos esse? etiam sacerdotium, quod in nobis adnullare uisus 
 es in excusatione erroris et liuoris uestri, dum post nos 
 rebaptizatis et post socios uestros in peccatc detectos hoc non 
 facitis. dixisti enim, quod, si sacerdos in peccato sit, solae 
 possint dotes operari. igitur, quia docuimus, et quid sit haeresis 
 et quid sit scisma et quid sit sancta ecclesia, et huius 
 sanctae ecclesiae est constituta persona et hanc esse catholicam, 
 quae sit in toto orbe terrarum diffusa, cuius membra 
 et nos inter alios sumus, cuius dotes apud illam ubique sunt. 
 deinde in primo libro probauimus ad nos non pertinere traditionis 
 inuidiam et hoc crimen etiam a nobis esse damnatum.

Iam illud mihi nolo respondeas, cur de solis ecclesiae 
 dotibus loqui uoluisti et de sanctis eius membris ac

 
 
 
 uisceribus tacuisti, quae sunt procul dubio in sacramentis et in 
 nominibus trinitatis. cui concurrit fides credentium et professio, 
 quae apud acta conficitur angelorum, ubi mis entur 
 caelestia et spiritalia semina, ut sancto germine noua possit 
 renascentium indoles procreari, ut, dum trinitas cum fide concordat, 
 qui natus fuerat saeculo, renascatur spiritaliter deo. 
 sic fit hominum pater deus, sancta sic fit mater ecclesia. 
 haec omnia intellego a te ideo non esse nominata, ne in his 
 omnibus ratio baptismatis agnosceretur, ubi nihil sibi operarius, 
 qui homo est, uindicet, quod uos facitis. ideoque ad 
 solas dotes te conferre uoluisti, quas uelut manu adprehensas 
 aut arca conclusas catholicis denegans uobis solis eas frustra 
 uindicare conatus es. cum agatur de regeneratione, cum agatur 
 de homine innouando, nulla a te credentium fides, nulla professio 
 nominata est; dum uis de solis dotibus loqui, haec 
 omnia, sine quibus spiritalis ilia natiuitas reparari non potest, 
 in silentio remisisti, et cum dotes ad sponsam, non sponsa 
 ad dotes pertineat, sic ordinasti dotes, quasi ipsae uideantur 
 generare, non uiscera, quae intelleguntur plus posita in sacramentis 
 quam in ornamentis.

Nec illud praetereo, quod ore tuo et sensu nostro 
 ecclesiam paradisum esse dixisti (quae res sine dubio uera 
 est), in quo horto deus plantat arbusculas. et tamen deo 
 diuitias suas denegastis, cuius hortum in angustias cogitis, 
 n

 
 
 
 dum uobis solis inmerito omnia uindicatis. utique plantationes 
 dei sunt diuersa semina per diuersa praecepta. iusti, conti- nentes, 
 misericordes et uirgines spiritalia sunt semina; harum \' 
 rerum arbusculas in paradiso deus plantat; concedite deo, ut 
 hortus eius sit longe lateque diffusus. quid illi negatis orientis 
 et septentrionis, etiam occidentis prouinciarum omnium et 
 innumerabilium insularum populos christianos, contra quos uos 
 soli, pauci, rebelles estis et cum quibus nullum communionis 
 consortium possidetis?

Iam et mendacium uestrum hoc loco iuste damnari 
 potest, quo cotidie a uobis sacrificia condiuntur. nam quis 
 dubitet uos illud legitimum in sacramentorum mysterio praeterire 
 non posse? offerre uos deo dicitis pro ecclesia, quae 
 una est. hoc ipsum mendacii pars est unam te uocare, de 
 qua feceris duas; et offerre uos dicitis deo pro una ecclesia, 
 quae sit in toto terrarum orbe diffusa. quid? si unicuique 
 uestrum dicat deus: quid offers pro tota, qui non es in tota ? 
 si nos uobis displicemus, quid uobis fecit Antiochia ciuitas, 
 quid Arabia prouincia, unde probamus uenientes a uobis esse 
 rebaptizatos ?

In uno tibi solo, Parmeniane frater, ingrati esse non 
 possumus, quod ecclesiam nostram, id est catholicam, quae 
 continetur toto orbe terrarum, quamuis ab ea sis alienus, 
 laudare uoluisti in numerando dotes, in quarum numero satis

 
 
 
 errasti, et in dicendo, quia ipsa est hortus conclusus et fons 
 signatus et unica sponsa. hoc nos de nostro dicimus, nam tu 
 de alieno locutus es. quicquid de laudibus ecclesiae dicere 
 potuisti, et nos priores eadem loquimur. traditores uobiscum 
 et ipsi damnamus, eos uidelicet, quos, si meministi, in primo 
 libro demonstrauimus. et cum sit nobis cum uniuerso terrarum 
 orbe communio et uniuersis prouinciis nobiscum, sic iamdudum 
 duas ecclesias conparare uoluisti, quasi sola habeat 
 Africa populos christianos, in qua uitio uestro duae uidentur 
 partes effectae; et dum inmemor factus es Christi dicentis 
 unam esse sponsam suam; tu in Africa non dixisti duas esse 
 partes sed duas ecclesias. certe una est, quae ex uoce Christi 
 meruit indicari, qui ait: una est columba mea, una est 
 sponsa mea.

Et tu huius uocis oblitus ad inuidiam catholicis 
 faciendam his locutus es uerbis: neque enim ilia ecclesia 
 dici potest, quae cruentis morsibus pascitur et sanctorum 
 sanguine et carnibus opimatur\'. certa membra sua 
 habet ecclesia episcopos, presbyteros, diaconos, ministros

 

 
 
 
 et turbam fidelium. dicite, cui generi hominum in ecclesia. 
 nostra hoc possit adscribi, quod obicere uoluisti; specialiter 
 nomina aliquem ministrum, ostende aliquem diaconum nomine\' 
 suo, indica hoc ab aliquo factum esse presbytero, proba hoc 
 episcopos admisisse, doce aliquem nostrum cuiquam insidiatum 
 esse. quis nostrum quemquam persecutus est? quem a nobis 
 persecutum esse aut dicere poteris aut probare? quia tibi 
 unitas displicet, hoc si crimen putas, argue nos Thessalonicensibus, 
 Corinthiis, Galatis, septem ecclesiis, quae sunt in 
 Asia, communicasse. si nefas tibi uidetur aut si reatum putas 
 memoriis apostolorum et sanctorum omnium communicasse, 
 hoc nos fecisse non solum non negamus sed etiam gloriamur.

Sed ut ostendam partem uestram, ut dixisti, cruentis 
 morsibus pastam, christianorum sanguine et carnibus opimatam, 
 a principio suo uester iam rabidus commemorandus est 
 furor, iam uestra retexenda inpietas, iam stultitia demonstranda. 
 in quo prius est ostendere erubescendam laetitiam 
 uestram et gaudia criminosa, quod uobis ad pristini erroris 
 libertatem redire datum esse constiterit. recensete tempora, 
 discutite rationem rerum, dissimilia uota et personas diuersas

 

 

 
 
 
 adtendite. redeat in memoriam Constantinus imperator christianus, 
 quem famulatum exhibuerit deo, quae habuerit uota? 
 ut remotis scismatibus intermortua omni dissensione sub toto 
 caelo filios suos gaudens in uno uideret sancta mater ecclesia. 
 reddiderat una communione maritis uxores, parentibus 
 filios, fratribus fratres. quibus rebus deus se laetari testatur, 
 dum dicit: ecce quam bonum et quam iucundum habitare 
 fratres in unum. etenim cum Africanos populos et 
 orientales et ceteros transmarinos pax una coniungeret et 
 ipsa unitas repraesentatis omnibus membris corpus ecclesiae 
 coagularet, dolebat hoc diabolus, qui semper de fratrum pace 
 torquetur. illo tempore sub imperatore christiano desertus in 
 idolis tamquam inclusus latebat in templis. hoc eodem tempore 
 duces et principes uestros merita relegauerant sua, in 
 ecclesia nulla fuerant scismata nec paganis licebat exercere 
 sacrilegia: pax deo placita apud omnes christianos populos 
 habitabat; diabolus maerebat in templis, uos in regionibus 
 alienis.

Deinde, ut omnibus notum est, secutus alius imperator, 
 uobiscum uota sinistra concipiens ex famulo dei factus 
 est minister inimici, apostatam se edictis suis testatus est, 
 quem precibus rogastis, ut reuerti possetis, quas preces, si 
 uos negatis misisse, nos legimus. nec difficultatem praebuit,

 

 
 
 
 quem rogastis: ire praecepit pro uoto suo, quos intellexerat 
 ad disturbandam pacem cum furore esse uenturos. erubescite, 
 si ullus est pudor: eadem uoce uobis libertas est reddita, 
 qua uoce idolorum patefieri iussa sunt templa.

Isdem paene momentis uester furor in Africam reuertitur, 
 quibus diabolus de suis carceribus relaxatur. et non 
 erubescitis, qui uno tempore cum inimico communia gaudia 
 possidetis! uenistis rabidi, uenistis irati membra laniantes 
 ecclesiae, subtiles in seductionibus, in caedibus inmanes, filios 
 pacis ad bella prouocantes. de sedibus suis multos fecistis 
 extorres, cum conducta manu uenientes basilicas inuasistis; 
 multi ex numero uestro per loca plurima, quae sub nominibus 
 dicere longum est, cruentas operati sunt caedes et tam atroces, 
 ut de talibus factis ab illius temporis iudicibus relatio mitteretur. 
 sed interuenit et occurrit iudicium dei, ut ille, qui uos 
 iamdudum redire iusserat, imperator profanus et sacrilegus 
 moreretur, qui persecutionem uobis prouocantibus iam miserat 
 aut mittere disponebat.

Operata est apud loca supra dicta in catholicos trucidatio, 
 memoramini per loca singula, qui fuerint uestri discursus. 
 nonne de numero uestro fuerunt Felix Zabensis et 
 Ianuarius Flumenpiscensis et ceteri, qui tota celeritate concurrerunt 
 ad castellum Lemellefense? ubi cum contra

 

 
 
 
 inportunitatem suam uiderent basilicam clausam, praesentes iusserunt 
 comites suos, ut ascenderent culmina, nudarent tecta, iactarent 
 tegulas imperia eorum sine mora conpleta sunt; et cum 
 altare defenderent diaconi catholioi, tegulis plurimi cruentati 
 sunt, duo occisi sunt, Primus, filius Ianuarii, et Donatus, 
 filius Nini, urgentibus et praesentibus coepiscopis uestris 
 supra memoratis, ut sine dubio de uobis dictum sit: ueloces 
 pedes eorum ad effundendum sanguinem. de qua re 
 Primosus episcopus catholicus loci supra memorati in concilio 
 uestro apud Thenestinam ciuitatem questus est et querelas 
 eius dissimulanter audistis. ecce a uobis factum est, quod 
 dixisti: ecclesiam non esse, quae cruentis morsibus pascitur\' 
 et aliud sunt milites missi, aliud episcopi ordinati\'. quod 
 contra nos inuidiose loquimini, ab aliis factum est, non a 
 nobis; quod dicitis non debuisse fieri, uos fecistis. commemorasti 
 et beatissimum apostolum Paulum dixisse sine ruga 
 et sine sorde ecclesiam esse debere. episcopis uestris 
 iubentibus et praesentibus supra altare catholici diaconi occisi 
 sunt; similiter et apud Carpos. non tibi uidentur inexpiabiles 
 sordes? in Mauritaniae ciuitatibus uobis intrantibus quassatio 
 populi facta est, mortui sunt in uteris matrum, qui fuerant 
 nascituri. non tibi uidetur ruga, quae non possit ullis satisfactionibus 
 tendi aut explanari? quid tale a nobis admissum 
 est? nos expectamus uindicem deum. et inuidiam facitis Macario, 
 qui si aliquid aspere fecit pro unitate, leue esse uideri

 

 
 
 
 poterit, dum uos pro dissensione tanta mala, acerba, cruenta 
 et hostilia feceritis. quid commemorem Tipasam Caesariensis 
 Mauritaniae ciuitatem, ad quam de Numidia Urbanus Formensis 
 et Felix Idicrensis, duae faculae incensae liuoribus, cucurrerunt 
 quietorum et in pace positorum animos perturbantes ? 
 nonnullorum officialium et fauore et furore iuuante et Athenio 
 praeside praesente cum signis catholica frequentia exturbata 
 et cruentata de sedibus suis expulsa est: lacerati sunt uiri, 
 tractae sunt matronae, infantes necati sunt, abacti sunt partus. 
 ecce uestra ecclesia episcopis ducibus cruentis morsibus pasta 
 est. post hoc etiam illud addidisti: \'quantum uult consumat 
 edacitas uulturum, tamen maior est numerus columbarum\'. 
 ubi est, quod uulgo dicitur, memoriam custodem habere esse 
 mendacis? oblitus es, quia paulo ante dixisti ecclesiam unam 
 columbam Christi in canticis canticorum dictam. si una est 
 apud uos ecclesia, una est columba; si una est columba, 
 quid est, quod dicere uoluisti: numerus maior est columbarum 
 ?\'

Et quod uobis leue uidetur, facinus inmane commissum 
 est, ut omnia sacrosancta supra memorati uestri episcopi 
 uiolarent. iusserunt eucharistiam canibus fundi, non sine signo

 

 
 
 ++ 
 diuini iudicii; nam idem canes accensi rabie ipsos dominos 
 suos quasi latrones, sancti corporis reos, dente uindice tamquam 
 ignotos et inimicos laniauerunt. ampullam quoque 
 chrismatis per fenestram, ut frangerent, iactauerunt, et cum 
 casum adiuuaret abiectio, non defuit manus angelica, quae 
 ampullam spiritali subuectione deduceret: proiecta casum 
 sentire non potuit, deo muniente inlaesa inter saxa consedit. 
 et possent ista non fieri, si mandata Christi in memoria haberetis, 
 qui ait: ne dederitis sanctum canibus neque 
 miseritis margaritas uestras ante porcos, ne inculcent 
 eas pedibus suis et conuersi elidant uos. quid 
 tale ab operariis unitatis fieri potuit, unde nobis catholicis 
 uanam inuidiam facere laboratis? inde reuertentes Urbanus 
 Formensis et Felix Idicrensis inuenerunt matres, quas de 
 castimonialibus fecerant mulieres. ecce quales, frater Parmeniane, 
 episcopos celas, et cum pro tuis erubescere debueras, 
 catholicos innocentes accusas. interea Felix supra memoratus 
 inter crimina sua et facinora nefanda ab eo conprehensa puella, 
 cui mitram ipse inposuerat, a qua paulo ante pater uocabatur, 
 nefarie incestare minime dubitauit. et quasi de peccato sanctior 
 fieret, Tysedim uelociter properauit. sic Donatum annorum 
 septuaginta episcopum, hominem innocentem, spoliare ausus 
 est episcopali nomine et officio et honora. uenit scismaticus

 

 
 
 
 ad episcopum catholicum, ad innocentem reus, ad dei sacerdotem 
 sacrilegus, incestus ad castum, ad episcopum iam non 
 episcopus; sed de placito et de coniuratione uestra securus 
 uestris legibus et decretis armatus manus, quas paulo ante 
 peccata grauauerant, capiti innocentis iniecit et de illa lingua 
 ausus est ferre sententiam, quae iam nec ad paenitentiam 
 agendam uel idonea uidebatur. ecce quales, frater Parmeniane, 
 defendis, ecce pro qualibus iamdudum dotes operari dixisti.

Etiam uos ipsi, qui sancti et innocentes uideri ab 
 hominibus uultis, dicite: unde est ista sanctitas, quam uobis 
 licentius usurpatis? quam Iohannes apostolus profiteri non 
 audet, qui ait: si dixerimus, quia peccatum non habemus, 
 nos ipsos decipimus et ueritas in nobis non est. 
 hoc qui dixit, sapienter se ad dei gratiam reseruauit. est enim 
 christiani hominis, quod bonum est, uelle et in eo, quod bene 
 uoluerit, currere: sed homini non est datum perficere, ut post 
 spatia, quae debet homo inplere, restet aliquid deo, ubi deficienti 
 succurrat; quia ipse solus est perfectio et perfectus 
 solus dei filius Christus. ceteri omnes semiperfecti sumus, 
 quia nostrum est uelle, nostrum est currere, dei perficere. 
 unde beatissimus apostolus Paulus ait: neque uolentis neque 
 currentis sed ad dei gratiam pertinentis. nam et 
 a Christo saluatore nostro perfecta sanctitas non est data sed 
 promissa; denique sic ait: sancti eritis, quia ego sanctus

 

 
 
 
 sum. solus est ergo perfectus et sanctus. denique non dixit: 
 sancti estis, sed dixit: sancti eritis. unde est ergo, quod 
 uobis perfectam sanctitatem de superbia uindicatis? nisi ut 
 appareat, quia uos ipsos decipitis et ueritas in uobis 
 non est. in Iohannis schola esse noluistis. cum enim seducitis 
 aliquos, promittitis uos indulgentiam peccatorum esse 
 daturos, et cum uultis donare peccata, uestram profitemini 
 innocentiam et remissionem peccatorum sic datis, quasi nullum 
 habeatis ipsi peccatum. non est ista praesumptio sed deceptio, 
 nec ueritas sed mendacium. etenim inter uicina momenta 
 dum manus inponitis et delicta donatis, mox ad altare conuersi 
 dominicam orationem praetermittere non potestis et 
 utique dicitis: pater noster, qui es in caelis, dimitte 
 nobis debita et peccata nostra. quid uocaris, dum peccata 
 confiteris tua? si sanctus es, dum dimittis aliena? hoc modo 
 et uos ipsos decipitis, et ueritas in uobis non est. sed 
 ut apparet, hoc uobis dictat nutrix uestra superbia, quam 
 Christus in euangelio testificatur; quia etsi nomina uestra 
 non dixit, per similitudinem tamen uestros mores ostendit; 
 sic enim scriptum est: dicebat Iesus hanc similitudinem 
 propter eos, qui se sanctos putant et contemnunt 
 ceteros. hoc de uobis dictum esse ipsa res euidenter ostendit, 
 dum uos quasi sanctos extollitis et nos manifesto aperteque 
 contemnitis : duo, inquit, ascenderunt in templum 
 adorare, unus pharisaeus et alter publicanus. pharisaeus 
 tumidus, superbus, inflatus, talis, quales et uos uidemus,

 

 
 
 
 non humiliato corpore, non inclinata ceruice sed erecta facie 
 et tumenti pectore gratias, inquit, tibi, deus, quia nihil 
 peccaui. hoc est dicere deo: non in me habeo, quod ignoscas. 
 o insanus furor, o punienda et damnanda superbia! deus 
 paratus est ignoscere et reus festinat indulgentiam recusare. 
 publicanus humilis hominem se esse cognoscens sic rogauit 
 dicens: propitius esto, domine, mihi peccatori. sic iustificari 
 meruit [humilitas], sic superbia in pharisaeo, magistro 
 uestro, de templo damnata descendit. meliora inuenta sunt 
 peccata cum humilitate quam innocentia cum superbia. deinde 
 cum uobis traditionis et scismatis grauia peccata non desint, 
 insuper et superbos uos esse gratulamini.

Nunc quoniam erubescenda gaudia uestra probauimus et 
 furor uester tot locis ostensus est, restat de profunda inpietate 
 uestra aliquid dicere, nam omnia, quae a uobis aut fiunt 
 aut facta sunt, quis poterit explicare? sic cuncta malignitate 
 quadam ordinasse uos constat, ut in una specie operis uestri 
 species alias inpleretis, ut, dum presbyter aut episcopus deicitur, 
 sic populus caperetur. quando posset turba hominum stare, quae 
 rectorem suum a uobis elisum esse conspiceret? non aliter 
 quam quocumque casu pastore occiso lupi grassantur. exorcizastis

 

 
 
 
 fideles et lauistis sine causa parietes, ut hoc nequitiae 
 genere subrueretis simplicissimorum hominum mentes. 
 talibus consiliis uestris nonnullorum animi iugulati sunt et 
 sub nube simplicitatis occaecato astutiae lumine, ut miseros 
 sterneretis, sagittas de pharetra pectoris uestri seductionibus 
 praemisistis, ut de uobis spiritus sanctus per Dauid prophetam 
 in decimo psalmo praedixerit: quoniam ecce peccatores 
 intenderunt arcum, parauerunt sagittas in pharetra 
 sua ad sagittandos in obscura luna rectos corde. quid 
 a uobis minus factum est uestris consiliis? sagittati sunt 
 innocentes, exarmati fideles, honore nominis sui spoliati sunt 
 sacerdotes. o inpietas inaudita, quem iugulaueris inter paenitentiae 
 tormenta seruare! in conparatione operis uestri latronum 
 leuior uidetur inmanitas. uos uiuum facitis homicidium, latro 
 iugulatis dat de morte conpendium; paupertate sensus sui 
 circumuenti sunt, quos decipere potuistis. perfecti enim fuerant 
 illi, opere scilicet dei, qui in eius nomine fuerant ordinati. 
 et uos contra opus dei hostiliter militatis diuinum opus 
 malitiae uectibus destruentes! apparet ergo de uobis dictum

 

 
 
 
 esse in X psalmo: quoniam quae tu perfecisti, ipsi destruxerunt. 
 fecit uos superbos inpietas uestra, sed accusat 
 uos prospiciens de caelo iustitia; et iniqua uos gerentes error 
 hominum laudat, ut de uobis in VIIII psalmo dixerit spiritus 
 sanctus: [dum superbit inpius, incenditur pauper; conprehenduntur 
 in consiliis, quae cogitant], quoniam 
 laudatur peccator in desideriis animae suae, et qui 
 iniqua egerit, benedicetur. quid iniquius quam exorcizare 
 spiritum sanctum, altaria frangere, eucharistiam animalibus 
 proicere ? et ut in errorem uos uester populus mittat, laudando 
 felices appellant et bene nominant et per uos iurant et personas 
 uestras iam pro deo habere noscuntur.

Solet deus ad probandam fidem in iuratione ab hominibus 
 nominari. sed cum per uos iuratur, iam apud uestros 
 de deo et Christo silentium est. si ad uos diuina migrauit 
 de caelo religio, quia per uos iuratur, nemo uestrum aut 
 uestrorum langueat: nolite mori, imperate nubibus, pluite, si 
 potestis, ut per uos plenius iuretur et de deo sileatur. nam 
 et prioribus saeculis ut templa fabricarentur et idola fierent, 
 quid a uestro populo diabolus potuit amplius facere? nihil 
 aliud, nisi ut de deo taceretur, dum per errorem homines de 
 solo diabolo loquebantur.



sacrilegium inpietati conmixtum, dum homines per

 

 
 
 

 uos iurantes libenter auditis et uocem dei auribus non admittitis 
 uestris, qui in CIIII psalmo sic ait: ne tetigeritis 
 unctos meos neque in prophetas meos manum miseritis. 
 unctos autem esse et reges et sacerdotes et libri 
 Regnorum indicant et Dauid in psalmo CXXXII sic ait: 
 sicut unguentum in capite, quod descendit in barbam 
 Aaron. et tamen uos contra isdem uiribus conati estis praecepta 
 contemnere, quibus, qui deum timent, mandata conantur 
 inplere. docete, ubi uobis mandatum est radere capita sacerdotum, 
 cum e contrario sint tot exempla proposita fieri non 
 debere. Saul antequam peccaret, ungi meruit, post unctionem 
 non leuiter offendit. hoc deus cum uideret, propter oleum 
 non tangendum uolens exempla proponere paenitentiam suam 
 professus est. sic enim legitur dixisse dominum: paenitet 
 me unxisse Saul in regem. et utique potuit deus oleum 
 quod dederat, auferre. sed cum uoluit docere non debere 
 contingi oleum etiam in peccatore, ipse qui dederat, paenitentiam 
 gessit. igitur deus si, ut te doceret, quod dedit, 
 auferre non potuit, per quod noluit, tu quis es, ut auferas, 
 quod non dedisti? et qui parare debebas aures ad audiendum, 
 parasti nouaculam ad delinquendum. et cum possetis esse filii 
 dei, filii hominum esse uoluistis et ad infigendum morsum 
 honoribus alienis dentes uestros in sagittas et arma uertistis,

 

 
 
 
 linguas acuistis in gladios, inplestis, quod de uobis in psalmo 
 LVI scriptum est: filii hominum, dentes eorum arma 
 et sagittae et lingua eorum gladius acutus.

Ergo linguas uestras acuistis in gladios, quas mouistis 
 in mortes non corporum sed honorum, iugulastis non membra, 
 sed nomina. quid prodest, quia uiuunt homines et honores a 
 uobis occisi sunt? ualent quidem membris sed ereptae portant 
 funera dignitatis. extendistis enim manum et super omne 
 caput mortifera uelamina praetendistis, ut, cum sint, sicut 
 supra dixi, quattuor genera capitum in ecclesia: episcoporum, 
 presbyterorum, diaconorum et fidelium, nec uni parcere uoluistis, 
 euertistis animas hominum. hos actus uestros dolet 
 deus in Ezechiele propheta, cum dicit: uae facientibus 
 uelamen — hoc est inponentibus manum — super omne 
 caput et super omnem aetatem ad euertendas animas. 
 inuenistis pueros; de paenitentia sauciastis, ne aliqui ordinari 
 potuissent: agnoscite uos animas euertisse. inuenistis fideles 
 antiquos; fecistis paenitentes: agnoscite uos animas euertisse. 
 inuenistis diaconos, presbyteros, episcopos; fecistis laicos: 
 agnoscite uos animas euertisse.

Socius et comes uester iamdudum fuerat, cui nunc

 

 
 
 
 manus inferre conatus es: pariter currebatis . fac illum peccasse, 
 cum peccatum non esse constet; iacebat, ut aestimas; 
 • si apostolum legisti, tu uide, cui stes, et ille cui iaceat; si 
 seruus es, dominum recognosce et intellege, quia non tibi 
 iacebat, qui tecum paulo ante currebat. quid in potestatem 
 alienam inruis, quid temerarius dei tribunal ascendis ? et cum 
 ipse sis reus, in alterum audes ferre sententiam et legisti: 
 qui stat, domino suo stat, et qui iacet, domino suo iacet. 
 potens est autem dominus eius suscitare eum; tu quis es, 
 qui de seruo alieno iudices? oleum sacerdoti a deo conlatum 
 non debuisse uos tangere a puero dei Dauid discere debuistis, 
 qui sic per Samuelem ungitur, ut Sauli, quod iamdudum 
 datum fuen.fc, minime tolleretur. denique uel cum deo iubente 
 uel euentu procurante una eos spelunca concluderet, uenerat 
 in potestatem pueri Dauid Saul, qui peccauerat. uidetur non 
 uidens ideo, quod a maiori lumine, ut fieri adsolet, in caligine 
 clausi aeris alterum iuxta se uidere non potuit. innumerabiles 
 antiquum regem sequebantur exercitus, sed ipse rex 
 in potestatem uenerat alienam. occasionem uictoriae Dauid 
 habebat in manibus: incautum et securum aduersarium sine 
 labore poterat iugulare et sine sanguine et conflictu multorum 
 poterat bellum per conpendium remittere in caedem; et pueri 
 eius et occasio suadebant, ad uictoriam opportunitas

 

 
 
 
 hortabatur. stringere iam coeperat ferrum, ire iam coeperat armata 
 manus hostiles in iugulos, sed obstabat plena diuinorum 
 memoria mandatorum, hortantibus se pueris et occasionibus 
 contradicit, tamquam et hoc diceret: sine causa me, uictoria, 
 prouocas, frustra me, occasio, in triumphos inuitas\'. uolebat 
 hostem uincere, sed prius est domini diuina praecepta seruare. 
 Non mittam, inquit, manus in unctum domini. repressit 
 cum gladio manum; et dum timuit oleum, seruauit inimicum 
 et ut conpleret obseruantiam, uindicauit occisum. uos nec 
 deum timetis nec fratres agnoscitis, in cote liuoris acuistis 
 nouaculas linguae et diuina praecepta calcantes miserorum 
 properastis in capita, ut in captiuitatem caecos et inperitos 
 populos iugulatis ducibus traheretis. esuritis honores innocentium 
 sacerdotum; unde furori uestro tanta fames innata 
 est, ut guttura uestra sepulcra patentia faceretis. unicuique 
 sepulcro sufficit unum funus et clauditur: gutturi uestro 
 honorum funera minime suffecerunt et adhuc patent, dum 
 aliquos quaeritis deuorare, ut merito de uobis dictum sit: 
 sepulcrum patens est guttur eorum. nam et de maledictione 
 praesumitis, cum scriptum sit: benedicite et nolite 
 maledicere. quisquis contra uestram uoluntatem aliquid fecerit, 
 intentatis terrores, maledicta praetenditis, et quia aliqui

 

 
 
 
 homines plus mali mereri possunt quam boni, quicquid iudicium 
 dei aut peccati meritum fecerit, amaris uestris maledictionibus 
 uindicatis, merito quia de nobis dictum est: os eorum 
 maledictione et amaritudine plenum est. gloriamini, 
 quod uobis maledicentibus aliqui homines mori potuerunt. certe 
 non licet occidere. an ideo uos putatis innocentes, quia ferro 
 usi non estis ? innocentem se et uenenarius iudicet, si in solo 
 ferro est homicidium. non sibi uideatur reus, qui alterum subducto 
 cibo necauerit, innocentem se iudicet, qui spirandi prohibita 
 facultate suffocauerit uiuere cupientem. necis multa sunt 
 genera, sed unum nomen est mortis. maledictionibus tuis cum 
 fiducia hominem mortuum protestaris, quid interest, an gladio 
 ■ ferias an lingua percutias? indubitanter homicida es, si per 
 te mortuus fuerit, qui uiuebat. quisquis talis ex uobis est, 
 frustra se christianum aut sacerdotem dei profitetur, qui lenitatem 
 dei non curat imitari, cum scriptum sit [in Salomone]: 
 deus mortem non fecit nec laetatur in perditione 
 uiuorum. credo uos obliuisci non posse, quid per loca aliqua 
 feceritis, cum eos, qui legem dei praedicabant, id est prophetas 
 uelletis occidere contra iussionem dei dicentis: et in prophetas 
 meos manum ne miseritis. Deuterium, Partenium, 
 Donatum et Getulicum, dei episcopos, linguae gladio iugulastis,

 

 
 
 
 fundentes sanguinem non corporis sed honoris. uixerunt postea 
 homines, sed a uobis occisi sunt in honoribus dei sacerdotes. 
 multis notum est et probatum persecutionis tempore episcopos 
 aliquos inertia a confessione nominis dei delapsos turificasse, 
 et tamen nullus eorum, qui euaserunt, aut manum lapsis inposuit 
 aut, ut genua figerent imperauit. et facitis uos hodie 
 post unitatem, quod a nullo factum est post turificationem, 
 quia scriptum est: ne tetigeritis unctos meos neque in 
 prophetas meos manum miseritis. oleum suum defendit 
 deus, quia, si peccatum est hominis, unctio est tamen. diuinitatis. 
 ne tetigeritis, inquit, unctos meos: ideo, ne, dum 
 peccatum hominis percutitur, et oleum, quod dei est, feriatur. 
 iudicio suo deus seruauit rem suam et tamen uos passim 
 inruistis in alienam corrumpentes omnium felicitatem. nam 
 quae maior infelicitas, quam dei sacerdotes uiuere nec esse, 
 quod fuerant ?

Matronae, pueri simul et uirgines a uobis coactae nullo 
 interueniente peccato, salua innocentia et pudicitia uobis docentibus 
 paenitentiam gerere didicerunt. numquid minor est 
 infelicitas ? contriuistis sexus, uexastis aetates; uere de uobis 
 dictum est in psalmo XIII: contritio et infelicitas in 
 uiis eorum et uiam pacis -non cognouerunt, non est 
 timor dei ante oculos eorum. indixistis paenitentiam

 

 

 

 
 
 
 plebibus; nec enim acta est ab aliquo, sed a uobis exacta, nec 
 aequalibus temporum spatiis, sed egistis omnia pro personis, 
 alter anno toto, alter mense, alter uix tota die imperantibus 
 uobis paenitentiam gessit. si unitati consentire, ut uultis, peccatum 
 est, si est similis culpa, quare non est aequalis pro 
 eodem reatu paenitentia ? dubium non est populum credentium 
 Israhel esse uocatum, plebes singulas filias Israhel, id est, qui 
 mente deum uiderint et deo crediderint. et tamen has plebes 
 coegistis flectere et inclinare ceruices et serie capitum iuncta 
 massam paenitentium facere. has plebes dolet deus per Ezechielem prophetam dicens: 
 uae filiabus Israhel, quae sarciunt 
 ceruicalia, id est membra ceruicis, ut subponant sub cubito 
 et sub manu. utique sub cubitis et sub manibus uestris et 
 cum super eorum uel earum capita uelamina paenitentiae 
 tenditis. quae inpietas uestra et furor ostensus est et superbia 
 demonstrata; etiam stultitia fuerat reuelanda; sed hanc in sexto 
 libro demonstrabo.

Satis, ut arbitror, in secundo libello de ecclesia, quae 
 sponsa est Christi, et de eius dotibus et de hereditate diximus 
 saluatoris; consequens est primo scismaticorum errores ostendere; 
 deinde, quae fuerit causa, ut unitas fieret; tertio, quis 
 fecerit, ut miles mitteretur armatus. ab operariis unitatis multa 
 quidem aspere gesta sunt, sed ea ad quid inputatis Leontio, 
 Macario uel Taurino ? inputate maioribus uestris, qui, sicut in 
 propheta scriptum est, ut uobis stupescerent dentes, ipsi 
 uuas acidas comederunt. illis primo, qui dei populum

 

 

 
 
 
 diuiserunt et basilicas fecerunt non necessarias, deinde Donato 
 Carthaginis, qui prouocauit, ut unitas proximo tempore fieri 
 temptaretur, tertio Donato Bagaiensi, qui insanam conlegerat 
 multitudinem, a qua ne Macarius uiolentiam pateretur, ad se 
 et ad ea, quae ferebat, tutanda armati militis postulauit 
 auxilium. uenerunt tunc cum pharetris armigeri, repleta est 
 unaquaeque ciuitas uociferantium; nuntiata unitate fugistis 
 omnes. nulli dictum est: nega deum, nulli dictum est: incende 
 testamentum, nulli dictum est: aut tus pone aut basilicas 
 dirue; istae enim res solent martyria generare. renuntiata est 
 unitas; sola fuerant hortamenta, ut deus et Christus eius a 
 populo in unum conueniente pariter rogaretur. nullus erat 
 primitus terror: nemo uiderat uirgam, nemo custodiam, sola, 
 ut supra diximus, fuerant hortamenta. timuistis omnes, fugistis,. 
 trepidastis, ut pro certo de uobis dictum sit, quod in psalmo 
 quinquagesimo secundo scriptum est: ibi trepidauerunt 
 timore, ubi non erat timor. fugerunt igitur omnes episcopi 
 cum clericis suis, aliqui sunt mortui; qui fortiores fuerunt, 
 capti et longe relegati sunt.

Et tamen horum omnium nihil actum est cum uoto nostro, nihil cum consilio, nihil cum conscientia, nihil cum 
 opere, sed gesta sunt omnia in dolore dei amare plorantis et 
 in ultionem aquae, quam contra interdictum iterum mouistis 


 

 
 
 
 transducentes ad uos aquam antiquae piscinae. sed nescio an 
 cum illo pisce, qui Christus intellegitur, qui in lectione 
 patriarcharum legitur in Tigride flumine prehensus, cuius fel 
 et iecur tulit Tobias ad tutelam feminae Sarae et ad inluminationem 
 Tobiae non uidentis: eiusdem piscis uisceribus 
 Asmodeus daemon a Sara puella fugatus est, quae intellegitur 
 ecclesia, et caecitas a Tobia exclusa est. hic est piscis, qui 
 in baptismate per inuocationem fontalibus undis inseritur, ut 
 quae aqua fuerat, a pisce etiam piscina uocitetur. cuius piscis 
 nomen secundum appellationem graecam in uno nomine per 
 singulas litteras turbam sanctorum nominum continet, 1XO1*2, 
 quod est latinum: Iesus Christus, dei filius, saluator. hanc 
 uos piscinam, quae in omni catholica per totum orbem terrarum 
 ad uitam generis humani salutaribus undis exuberat, 
 transduxistis ad uoluntatem uestram et soluistis singulare 
 baptisma, ex quo baptismate hominibus muri facti sunt ad 
 tutelam, et fecistis quasi alteros muros nullum bonum aedificium 
 facientes. non potuistis construere, nisi dirueretis. et 
 quale potest esse aedificium, quod de ruina construitur? hanc 
 rem per Esaiam prophetam deus dolet et flet, cum dicit filiam 
 sui generis esse contritam. genus dei est non habere 
 genus, qui ex se est et manet in aeternum. similis est et

 

 
 
 
 aqua, quam non legimus factam. in cuius aquae iniuria indicat 
 deus lacrimas suas, quas uos fecistis, quas testatur nulla posse 
 consolatione siccari, cum ad uos per Esaiam prophetam loquitur 
 dicens: missum me facite, amare plorabo, nemo 
 poterit consolari me in contritione filiae generis mei. 
 hoc loco defenditur innocentia nostra, dum deus cum dolore 
 iracundiam uobis indicat suam, dum et causam prodit et 
 rationem ostendit. denique non ait: in Sion, sed in una eius 
 ualle sunt celebrata; non in illo monte Sion, quem in Syria 
 Palaestina a muris Hierusalem paruus disterminat riuus — 
 in cuius uertice est non magna planities, in quo fuerant septem 
 synagogae, ubi Iudaeorum populus conueniens legem per 
 Moysen datam discere potuisset — sed ubi nulla lis audita 
 est nec ab aliquo celebratum iudicium nec aliqua est illic ab 
 ullo iudice lata sententia — quia locus erat doctrinae, non 
 controuersiae post doctrinam. si quid agendum erat, intra 
 muros Hierusalem agebatur. inde scriptum est in Esaia propheta: 
 ex Sion prodiet lex et uerbum domini de

 

 
 
 
 Hierusalem —: non ergo in illo monte Sion Esaias aspicit 
 uallem sed in monte sancto, qui est ecclesia, qui per omnem 
 orbem Romanum caput tulit sub toto caelo, in quo monte a 
 deo patre filius dei regem se constitutum esse gratulatur in 
 psalmo primo dicens: quoniam regem constituit me 
 super Sion montem sanctum suum, utique super ecclesiam, 
 cuius rex et sponsus et caput est, non in illo monte, ubi 
 nullae sunt portae, quas diligat deus, sed in monte ecclesiae, 
 qui spiritaliter appellatur. cuius ecclesiae portas introeunt 
 innocentes, iusti, misericordes, continentes et uirgines, quas 
 portas commemorat spiritus sanctus per Dauid in psalmo 
 LXXXVI, dum dicit: fundamenta eius in montibus 
 sanctis, diligit dominus portas Sion, non illius corporalis 
 montis, ubi iam nullae sunt portae et post uictorias 
 Uespasiani imperatoris uix antiquarum extant uestigia ruinarum. 
 est ergo spiritalis Sion ecclesia, in qua a deo patre rex constitutus 
 est Christus, quae est in toto orbe terrarum, in quo 
 est una ecclesia catholica. nam Sion ecclesiam esse et alio 
 loco sanctissimus Dauid propheta testatur dicens: lauda 
 deum tuum, Sion, qui confortauit seras portarum 
 tuarum, benedixit filiis tuis in te. per singulas prouincias 
 totius orbis ualles singulas intellegimus montis, et dum non

 

 
 
 
 in toto monte uidet Esaias sed in una ualle, hoc est sola 
 Africa, in qua sola cum sufficerent templa dei, quae fuerant, 
 alia facere uoluerunt principes uestri, in qua sola deiecti sunt 
 muri, et [ut fierent muri] aqua sanctae piscinae transuersa 
 est et nouitas contra antiquitatem a uobis instituta est et 
 aqua humana contra diuinam ordinata est. hoc totum deus 
 in uallem montis Sion et interrogat et increpat dicens: ut 
 quid hoc factum est uobis? ideo, quoniam ascendistis 
 in templa superuacanea: unaquaeque ciuitas repleta 
 est uociferantium, uulnerati tui, non uulnerati gladio 
 et mortui in te, non mortui in bello: in errore sunt 
 a minimo usque ad maximum errantes in montibus 
 omnes principes tui, in fugam conuersi sunt et qui 
 capti sunt, grauiter adligati et fortiores tui longe 
 fugati sunt. missum me facite, amare plorabo; nemo 
 me poterit consolari in contritione filiae generis mei 
 et ascendent Elamitae cum pharetris — Elamitae latina 
 lingua dicuntur chori castrorum — et secutus est dicens: 
 penetralia uestra deferentur ad publicum et secreta 
 domus Israhel nudabuntur. hoc in Africa factum est et 
 totum hoc, quare factum est, indicauit deus, dum uobis inputat 
 dicens: quoniam conuertistis aquam antiquae piscinae 
 ad ciuitatem uestram et deiecistis muros Hierusalem,

 

 
 
 
 ut faceretis alteram munitionem, et constituistis 
 aquam inter duas munitiones et ad piscinam antiquam 
 adtendere noluistis nec ad eum, qui ab initio 
 creauit illam.

Iam uides, frater Parmeniane, ad uos redundare omnia, 
 a quorum principibus harum rerum omnium seminata est causa, 
 deinde ad Donatum Carthaginensem, cuius ueneficio uidetur 
 unitatis negotium esse commotum. in quo ostendam operarios 
 eius non pro uoluntate nostra nec sua malitia aliquid fecisse, 
 sed prouocantibus atque inpellentibus causis et personis, quas 
 Donatus Carthaginis de leuitate sua constituit, dum magnum se 
 uideri contendit. quem enim latet praeter te, quia peregrinus 
 es, et potuerunt tibi falsa narrari ? aut quis negare potest rem, 
 cui tota Carthago principaliter testis est, imperatorem Constantem 
 Paulum et Macarium primitus non ad faciendam 
 unitatem misisse, sed cum eleemosynis, quibus subleuata per 
 ecclesias singulas posset respirare, uestiri, pasci, gaudere paupertas 
 ? qui cum ad Donatum, patrem tuum, uenirent et, quare 
 uenerant, indicarent. ille solito furore succensus in haec uerba 
 prorupit: quid est imperatori cum ecclesia?\' et de fonte leuitatis 
 suae multa maledicta effudit non minus quam in Gregorium 
 aliquando, ad quem sic scribere minime dubitauit: \'Gregori, 
 macula senatus et dedecus praefectorum\' et cetera talia, cui 
 Donato praefatus patientia episcopali rescripsit. harum epistularum 
 exemplaria multorum ore ubique cantantur. iam tunc 
 meditabatur contra praecepta apostoli Pauli potestatibus et 
 regibus iniuriam facere, pro quibus, si apostolum audiret,

 
 
 
 cotidie rogare debuerat. sic enim docet beatus apostolus Paulus: 
 rogate pro regibus et potestatibus, ut quietam et 
 tranquillam uitam cum ipsis agamus. non enim respublica 
 est in ecclesia, sed ecclesia in republica, id est in imperio 
 Romano, quod Libanum appellat Christus in canticis canticorum, 
 cum dicit: ueni, sponsa mea inuenta, ueni de Libano, 
 id est de imperio Romano, ubi et sacerdotia sancta 
 sunt et pudicitia et uirginitas, quae in barbaris gentibus non 
 sunt et, si essent, tuta esse non possent. merito Paulus docet 
 orandum esse pro regibus et potestatibus, etiamsi talis imperator 
 esset, qui gentiliter uiueret; quanto magis quod christianus, quanto 
 quod deum timens, quanto quod religiosus, quanto quod 
 misericors, ut ipsa res probat! miserat enim ornamenta 
 domibus dei, miserat pauperibus eleemosynam, nihil Donato. 
 cur ergo insaniuit? cur iratus est, cur, quod missum fuerat, 
 repudiauit ? et cum illi, qui missi fuerant, dicerent se ire per 
 prouincias singulas et uolentibus accipere se daturos, ille dixit 
 ubique se litteras praemisisse, ne id, quod adlatum fuerat, 
 pauperibus alicubi dispensaretur.s o consulere miseris o prouidere 
 pauperibus o peccatoribus subuenire! clamat deus dicens: 
 ego sum, qui feci pauperem et diuitem, non quia non 
 potuit et pauperibus dare, sed, si ambobus daret, peccator

 

 
 
 
 qua sibi succurreret, inuenire non posset. denique sic scriptum 
 est: quemadmodum aqua extinguit ignem, sic eleemosyna 
 extinguit peccatum. certe iam apud deum sunt 
 ambo, et qui dare uoluit et qui obstitit, ne daretur. quid ? si 
 iam dicat deus Donato: \'episcope, quid uis fuisse Constantem? 
 si innocentem, quare ab innocente accipere noluisti? si peccatorem, 
 quare non permisisti dare, propter quem feci pauperem?\' 
 sub hac interrogatione qualis futurus est? quid de leuitate 
 et furore laborauit tantis pauperibus inpedire? Carthaginis 
 principatum se tenuisse crediderat; et cum super imperatorem 
 non sit nisi solus deus, qui fecit imperatorem, dum se Donatus 
 super imperatorem extollit, iam quasi hominum excesserat 
 metas, ut prope se deum, non hominem aestimaret non reuerendo 
 eum, qui post deum ab hominibus timebatur. denique 
 per Ezechielem increpat spiritus sanctus principem Tyri, id 
 est principem Carthaginis, cum per prophetam his loquitur 
 uerbis: fili hominis, dic aduersus principem Tyri: 
 haec dicit dominus deus: quia exaltatum est cor 
 tuum et dixisti: ego sum deus. Tyrum Carthaginem esse 
 primo Esaias probat, in quo legitur uisio super Tyrum et 
 sequitur: ululate naues Carthaginis. deinde Tyrum Carthaginem 
 esse etiam mundanae litterae protestantur; et si sit 
 alia ciuitas, quae hoc nomine nuncupetur, nihil in alia uidetur

 

 
 
 
 factum, quod apud Carthaginem constat admissum. loquere, 
 inquit deus, aduersus principem Tyri; non aduersus 
 saecularem aliquem regem dicit esse loquendum nec ad multos 
 sed ad unum, hoc est ad Donatum episcopum. neque enim 
 fas erat prophetam Ezechielem, quem proxime nominaui, nisi 
 principi episcopum conparare, qui sibi, ut diximus, principatum 
 Carthaginis uindicabat, qui exaltauit cor suum et ab hominibus 
 sibi superior uidebatur et sub se omnes etiam socios 
 suos habere uoluisset; de quorum oblationibus nunquam est 
 dignatus accipere, in qua re media est fides et deus Christus 
 eius et querelae multorum, quibus in ipsa societate hanc 
 iniuriam faciebat, ut solus secreto nescio quid ageret et 
 postea ceteris perfunctorie misceretur. hoc modo exaltatum 
 est cor eius, ut sibi iam non homo sed deus fuisse uideretur. 
 denique et in ore populi raro est appellatus episcopus sed 
 Donatus Carthaginis dicebatur. et merito princeps Tyri, id 
 est Carthaginis appellari et increpari meruit, quia primus 
 episcoporum, quasi plus esset ipse quam ceteri; et dum nihil 
 humanum uoluit habere, exaltauit cor suum, non sicut cor 
 hominis sed sicut cor dei, dum a ceteris hominibus aliquid

 

 
 
 
 plus esse cupiebat. ad quem deus sequitur dicens: dixisti, 
 ego sum deus. ideo, quia quamuis non sit usus hac uoce, 
 tamen aut fecit aut passus est, quod effectum huius uocis 
 inpleret. extulit cor suum, ut nullum hominem sibi conparandum 
 arbitraretur, et de tumore mentis suae altior sibi uisus 
 est esse; quia quicquid est supra homines, iam quasi deus 
 est. deinde cum episcopi deo debeant famulari, tantum sibi 
 de episcopis suis exegit, ut eum non minori metu omnes 
 uenerarentur quam deum; hoc est, quod sibi deus uisus est. 
 et cum per solum deum solent homines iurare, passus est 
 homines per se sic iurare tamquam per deum. in quo si 
 unusquisque hominum errauerat, ipse prohibere debuerat; cum 
 non prohibuit, deus sibi uisus est. deinde cum ante ipsius 
 superbiam omnes, qui in Christo crediderant, christiani uocarentur, 
 ausus est populum cum deo diuidere, ut qui illum 
 secuti sunt, iam non christiani uocarentur, sed Donatistae; 
 et si quando ad eum aliqui ex aliqua Africana prouincia 
 ueniebant, non quaerebat illud, quod humana semper exigit

 

 
 
 
 consuetudo, de pluuiis, de pace, de prouentu anni aliquid 
 interrogare, sed illius ad singulos quosque uenientes haec 
 erant uerba: \'quid apud uos agitur de parte mea?\' quasi iam 
 uere populum cum deo diuiserat, ut intrepide suam diceret 
 partem. nam et a temporibus eius et usque in hodiernum si 
 quando de rebus ecclesiasticis in iudiciis publicis aliqua celebrata 
 est actio, interrogati singuli sic apud acta locuti sunt, 
 ut dicerent se de parte esse Donati; de Christo tacuerunt. et 
 quid de clericis dicam, cum legantur preces, quarum in primo 
 libro fecimus mentionem, iamdudum ad Constantinum missae 
 et subscriptae, quae episcoporum nomina continebant, sic: 
 \'datae a Capitone et Nasutio, Digno et ceteris episcopis partis 
 Donati\'? et postulabant utique contra episcopos, qui dum non 
 erant in parte Donati, in Christi catholica habitabant; et dum episcopus 
 inter coepiscopos suos non fuit nec homo inter homines 
 esse uoluit, constat, quod extulit cor suum et deus sibi fuisse uidebatur. 
 nam cum et ordinatores tui — quorum nomina, frater Parmeniane, 
 bene nosti, et ubi fuerint non ignoras, et qui uel 
 a quo petiuerint et qualem rogauerint, ut redirent et tecum 
 redire potuissent, et nos didicimus, cum easdem preces, quas 
 dederant, apud Africanos iudices adlegarent, in quibus scriptum 
 est: \'datae ab episcopis partis Donati\' — hic iam quid

 

 
 
 
 responsuri sunt in illo inminenti diuino iudicio, qui in hoc saeculo 
 alio modo confessi sunt non se esse de ecclesia Christi, qui 
 libenter professi sunt de parte fuisse [se] Donati, cum in. 
 euangelio scriptum est Christo dicente: qui me confessus 
 fuerit coram hominibus, confitebor eum coram patre 
 meo? isti Donatum confessi sunt, non Christum. et ne parua 
 sit ista probatio, quam ad ipsius personam pertinere manifestum 
 est, accedit et illud testimonium, quo supra memorata 
 increpatio clausa. est, quod dixit illum deus non in terra moriturum; 
 et ita factum esse omnibus notum est. habitabat in. 
 domo dei et erat in corde maris; ubique mare saeculum 
 legimus, cum esset ipse non tantum in amore aliquorum 
 christianorum, sed propter scientiam mundanarum litterarum 
 erat etiam in corde maris, id est in amore saeculi et de 
 scientia sua sapiens sibi uisus est. sed hanc sapientiam eius 
 euacuauit deus, dum dicit: numquid sapientior tu quam 
 Daniel? quam merito et bene eius sapientia humiliata est, 
 qua putauit se Daniele esse sapientiorem in repudiandis muneribus 
 regis, dum accipere noluit, quod ab imperatore christiano 
 missum esse uidebatur! et uisus est sibi aut Daniel nouus 
 aut sapientia Danieli praelatus, quia et ipse Daniel aliquando 
 a Baltassare rege cum cogeretur accipere munera, id est

 

 
 
 
 anulum, torquem et cetera, dixisse legitur: dona tua tecum 
 sint, rex. et sapienter respondit et conuicia regi non fecit et 
 quod offerebatur, non damnauit sed distulit, non quo modo 
 Donatus, qui et conuicia Constanti quanta potuit dixit et, 
 quod ab eo pauperibus missum fuerat, repudiauit. sed Daniel 
 sanctus sapiens inuentus est, ut munera oblata illa die non 
 acciperet. illud enim quod ab eo petebatur, adhuc in caelo 
 erat, et insipientis esset huius rei quasi mercedem accipere, 
 quam nondum habuit in potestate; idcirco munera oblata illa 
 die ad tempus accipere noluit. denique cum ei deus ostenderet, 
 quod regi supradicto indicaret, Baltassari retulit, et quod iamdudum 
 repudiasse uisus est, postea libenter accepit. merito 
 increpat deus principem Tyri, Donatum, cum dicit: numquid 
 tu sapientior quam Daniel? sed o quam longe est praesumptio 
 Donati a persona Danielis! quod enim Baltassar dabat, 
 Danieli dabat, non pauperibus; quod Constans christianus 
 imperator tunc miserat, pauperibus transmiserat, non Donata. 
 denique ait: sapientes te non docuerunt sapientiam 
 suam, quia illud a Salomone discere noluisti. quod ait: absconde 
 panem in corde pauperis et ipse pro te rogabit. 
 quia etiam illud ab ipso Daniele discere noluit, quod dedit 
 Nabuchodonosor consilium, quomodo satisfaceret, qui offenderat 
 deum. et tu, inquit, rex, audi consilium meum et placeat

 

 
 
 
 tibi; peccata tua eleemosynis redime et iniustitias 
 tuas in miserationibus pauperum. Daniel regi peccatori 
 et sacrilego faciendas eleemosynas suadet; Donatus, qui increpari 
 meruit, Constanti imperatori christiano, ne misericors 
 esset, obstitit. ideo increpatur, quod eum sapientes non 
 docuerunt sapientiam suam, qui, quod a rege missum fuerat, 
 per se dari passus non est. unde constat Donatum malarum 
 fontem fuisse causarum.

Quicquid itaque in unitate facienda aspere potuit geri, 
 uides, frater Parmeniane, cui debeat inputari. a nobis catholicis 
 petitum militem esse dicitis; si ita est, quare in prouincia. 
 proconsulari tunc nullus armatum militem uidit? ueniebant 
 Paulus et Macarius, qui pauperes ubique dispungerent et ad 
 unitatem singulos hortarentur; et cum ad Bagaiensem ciuitatem 
 proximarent, tunc alter Donatus, sicut supra diximus, 
 eiusdem ciuitatis episcopus, inpedimentum unitati et obicem 
 uenientibus supra memoratis obponere cupiens praecones per 
 uicina loca et per omnes nundinas misit, circumcelliones 
 agonisticos nuncupans, ad praedictum locum at concurrerent 
 inuitauit; et eorum illo tempore concursus est flagitatus, 
 quorum dementia paulo ante ab ipsis episcopis inpie uidebatur 
 esse succensa. nam cum huiusmodi hominum genus ante

 

 

 

 
 
 
 unitatem per loca singula uagarentur, cum Axido et Fasir ab 
 ipsis insanientibus sanctorum duces appellarentur, nulli licuit 
 securum esse in possessionibus suis; debitorum chirographa 
 amiserant uires, nullus creditor illo tempore exigendi habuit 
 libertatem, terrebantur omnes litteris eorum, qui se sanctorum 
 duces fuisse iactabant, et si in obtemperando eorum iussionibus 
 tardaretur, aduolabat subito multitudo insana et 
 praecedente terrore creditores periculis uallabantur, ut qui pro 
 praestitis suis rogari meruerant, metu mortis humiles inpellerentur 
 in preces. festinabat unusquisque debita etiam maxima 
 perdere et lucrum conputabatur euasisse ab eorum iniuriis, 
 etiam itinera non poterant esse tutissima, quod domini de 
 uehiculis suis excussi ante mancipia sua dominorum locis 
 sedentia seruiliter cucurrerunt. illorum iudicio et imperio 
 inter dominos et seruos condicio mutabatur. unde cum uestrae 
 partis episcopis tunc inuidia fieret, Taurino tunc comiti scripsisse 
 dicuntur huiusmodi homines in ecclesia corrigi non posse; 
 mandauerunt, ut a supra dicto comite acciperent disciplinam. 
 tunc Taurinus ad eorum litteras ire militem iussit armatum 
 per nundinas, ubi circumcellionum furor uagari consueuerat. 
 in loco Octauensi occisi sunt plurimi et detruncati sunt multi,. 
 quorum corpora usque in hodiernum per dealbatas aras aut 
 mensas potuerunt numerari. ex quorum numero cum aliqui

 
 
 
 in basilicis sepeliri coepissent, Clarus presbyter in loco Subbulensi 
 ab episcopo suo coactus est, ut insepultam faceret 
 sepulturam. unde proditum est mandatum fuisse fieri, quod 
 factum est, quando nec sepnltura in domo dei exhiberi concessa 
 est. eorum postea conualuerat multitudo. sic inuenit 
 Donatus Bagaiensis, unde contra Macarium furiosam conduceret 
 turbam. ex ipso genere fuerant, qui sibi percussores sub 
 cupiditate falsi martyrii in suam perniciem conducebant. inde 
 etiam illi, qui ex altorum montium cacuminibus uiles animas 
 proicientes se praecipites dabant. ecce ex quali numero sibi 
 episcopus alter Donatus cohortes effecerat! hoc metu deterriti 
 illi, qui thesauros ferebant, quos pauperibus erogarent, inuenerunt 
 in tanta necessitate consilium, ut a Siluestro comite 
 armatum militem postularent, non per quem alicui uim facerent, 
 sed ut uim a Donato supra memorato episcopo dispositam 
 prohiberent. hac ratione factum est, ut miles uideretur armatus. 
 iam quicquid subsecutum est, uidete, cui debeat aut possit 
 adscribi. habebant illic uocatorum infinitam turbam et annonam 
 conpetentem constat fuisse praeparatam; de basilica quasi 
 publica fecerant horrea expectantes, ut uenirent, in quos 
 furorem suum exercere potuissent; et facerent, quicquid illis

 

 
 
 
 dementia sua dictasset, nisi praesentia armati militis obstitisset. 
 nam cum ante uenturos milites metatores, ut fieri adsolet, 
 mitterentur, contra apostoli praecepta conpetenter suscepti non 
 sunt, qui ait: cui honorem, honorem, cui uectigal, 
 uectigal, cui tributum, tributum; nemini quicquam 
 debueritis. qui missi fuerant cum equis suis, contusi sunt, 
 missi ab his, quorum nomina flabello inuidiae uentilasti. ipsi 
 magistri fuerunt iniuriae suae, et quid pati possent, ipsi 
 praerogatis iniuriis docuerunt. reuerterunt uexati milites ad 
 numeros suos, et quod duo uel tres passi fuerant, uniuersi 
 doluerunt. commoti sunt omnes, iratos milites retinere nec 
 eorum praepositi ualuerunt. sic admissum est, quod in inuidiam 
 unitati factum esse memorasti; haec et cetera uestra et suas 
 causas habent et quas ostendi personas obnoxias. hoc nos nec 
 uidimus quidem sed uobiscum audiuimus. si auditus facit 
 reos, tenemus uos socios, quia similiter audistis; si a facto

 

 
 
 
 auditus inmunis est, quod ab aliis uobis prouocantibus factum 
 est, nobis non debet inputari. querelam per ordinem deponitis 
 sub Leontio, sub Ursacio iniuriatos esse quam plurimos, sub 
 Paulo et Macario aliquos necatos, a sequentibus eorum nescio 
 quos ad tempus esse proscriptos. quid hoc ad nos, quid ad 
 ecclesiam catholicam pertinet? quicquid obiecistis, uos fecistis, 
 qui pacem a deo commendatam noluistis libenter excipere 
 cariorem aestimantes hereditatem scismatis quam praecepta 
 proposita saluatoris. arguistis operarios unitatis: ipsam unitatem 
 inprobate, si potestis! nam aestimo uos non negare 
 unitatem summum bonum esse. quid nostra, quales fuerint 
 operarii, dummodo quod operatum est, bonum esse constet? 
 nam et uinum a peccatoribus operariis et calcatur et premitur 
 et sic inde deo sacrificium offertur; oleum quoque a sordidis 
 et nonnullis male uiuentibus et inmunda loquentibus conficitur 
 et tamen in sapore, in lumine, etiam in sancto chrismate 
 simpliciter erogatur.

Operarios unitatis malos fuisse dicitis; forte cum uoluntate 
 dei, cui nonnumquam placet etiam, quod ab ipso potuit 
 prohiberi. nam quaedam mala male fiunt, quaedam mala bene 
 fiunt. malum male latro facit, malum bene iudex facit, dum 
 uindicat, quod latro peccauit. nam haec dei uox est: non 
 occides, et ipsius uox est: si inuentus fuerit homo

 

 
 
 
 dormiens cum muliere habente maritum, occidetis 
 utrosque. unus deus et duae diuersae uoces. denique cum 
 Phinees, filius sacerdotis, adulterum cum adultera inueniret, 
 leuauit cum gladio manum et inter duas uoces dei dubius 
 stetit. hinc ad illum sonabat: non occides, inde sonabat: 
 occidetis utrosque. si feriret, peccaret; si non feriret, 
 delinqueret. elegit melius peccatum, ut percuteret. et forte 
 non defuerant, qui huius rei uindicem quasi homicidam notare 
 uoluissent. sed ut ostenderet deus aliqua mala bene fieri, 
 locutus est dicens : Phinees mitigauit iram meam. et 
 placuit deo homicidium, quia uindicatum est adulterium. 
 quid? si et modo deo placuit, quod passos uos esse dicitis, 
 qui unitatem cum toto orbe terrarum et cum memoriis apostolorum, 
 quae deo placita est, habere noluistis?

Inuitus cogor hoc loco etiam illorum, quorum nolo, 
 hominum facere mentionem, quos uos inter martyres ponitis, 
 per quos tamquam per unicam religionem uestrae communionis 
 homines iurant. quos quidem uellem silentio praeterire, 
 sed ratio ueritatis se sileri non patitur, et ex ipsis nominibus 
 contra unitatem inconsiderate rabida latrat inuidia et aspernantes 
 aliqui accusandam aut fugiendam aestimant unitatem, 
 quod Marculus et Donatus dicantur occisi et mortui. quasi 
 omnino in uindictam dei nullus mereatur occidi! nemo erat 
 laedendus ab operariis unitatis, sed nec ab episcopis mandata

 

 
 
 
 diuina contemni debuerant, quibus praeceptum est: quaere 
 pacem et consequeris eam, et iterum: quam bonum et 
 quam iucundum habitare fratres in unum, et iterum: 
 felices pacifici, quia ipsi filii dei uocabuntur. hoc qui 
 nec libenter uolebant audire nec deuote facere uoluerunt, 
 quicquid potuerunt pati, si occidi malum est, mali sui ipsi 
 sunt causa.

Sed arguendus, ut dicitis, uobis uidetur esse Macarius, 
 quod sine uoluntate dei aestimatis eum hoc facere potuisse. 
 habetis huiusmodi reos antiquos: accusate primo Moysen 
 ipsum legislatorem, qui cum de Sina monte descenderet, 
 prope necdum propositis tabulis legis, in quibus scriptum 
 erat: non occides, tria milia hominum uno momento iussit 
 occidi. Macarium differte paulisper, Phineem, filium sacerdotis, 
 quem paulo ante memoraui, primo in iudicium prouocate : si 
 tamen inueneritis praeter deum aliquem iudicem. nam quod 
 accusatis in persona ipsius, a deo laudatum est, quod in zelo 
 dei factum est. subprimite interim uoces, quas in Macarium 
 dictat inuidia. recurrite primo ad Heliam prophetam, qui in 
 riuo Cison, cum pareret uoluntati dei, quinquaginta et

 

 
 
 
 quadringentos occidit. sed forte dicatis illos merito occisos, istos 
 indigne: nunquam sequitur uindicta, nisi eius antecesserit 
 causa. uindicauit, ut diximus, Moyses, uindicauit Helias, 
 uindicauit Phinees; et non uultis, ut uindicauerit Macarius. 
 si nihil offenderant, qui occisi esse dicuntur, sit Macarius 
 reus in eo, quod solus nobis nescientibus, sed uobis prouocantibus 
 fecit: quare nobis fit inuidia, cum aliena sint facta? 
 et in uobis est causa, quia propter uos, qui foris fuistis, 
 quamquam et nunc foris esse uideamini, euenisse dicitur, 
 non propter nos, qui intus habitamus et nunquam de radice 
 recessimus. sed quia supra memoratorum personas per ordinem 
 diximus, uideamus, quare Moyses tria milia hominum iussit 
 occidi, quare Phinees duo et quare Helias quadringentos et 
 quinquaginta, quare Macarius duos, quorum nomina - cotidie, 
 ut supra dixi, flabello inuidiae uentilatis. constat in eos uindicasse, 
 a quibus iussio diuina contempta est. nam: non tibi 
 facies sculptile dei uox est et: non facies adulterium 
 eiusdem dei uox est; non sacrificabis idolis idem deus

 

 
 
 
 locutus est et: non facies scisma et: quaere pacem et 
 consequeris eam eiusdem dei praeceptum est. temporibus 
 Moysi populus Israhel caput uituli coluit, quod illis sacrilega 
 flamma conflauit; ideo tria milia hominum occidi meruerunt, 
 quia dei uox uidebatur esse contempta. Phinees adulteros uno 
 ictu percussit: laudari a deo meruit, quoniam diuinorum praeceptorum 
 contemptores occidit. et quadringentos et quinquaginta, 
 quos Helias occidisse legitur, ideo occisi sunt, quia 
 contra iussionem dei, per quod falsi uates erant, dei praecepta 
 contempserant. et illi, quorum nominibus Macarium criminatis, 
 nec a falsis uatibus longe sunt; quia uos deus dixit futuros 
 esse falsos uates, quod proximo loco probaturi sumus; et 
 dum pacem noluerunt respicere, ne in uno cum fratribus 
 habitarent, contra praecepta et contra uoluntatem dei pertinaciter 
 obstiterunt. ergo uidetis a Moyse et Phinee et Helia et 
 Macario similia esse facta, quia ab omnibus unius dei praecepta 
 sunt uindicata. sed uideo uos hoc loco tempora separantes. 
 ut alia fuerint tempora ante euangelium, alia post euangelium; 
 in quo potestis dicere, quia scriptum est, ut a Petro iam 
 gladius conderetur, quo auriculam serui sacerdotis abstulerat, 
 quem seruum potuerat quasi deuotus Petrus occidere. sed 
 Christus pati uenerat, non defendi; et si cogitatum suum 
 Petrus inpleret, in passione Christi uideretur seruus uindicari, 
 non populus liberari.

Nam et Macarius gladium a Petro uagina conditum non 
 eduxit — hoc probat deus, dum ad uallem Sion loquitur 
 dicens: uulnerati in te, non uulnerati gladio — aut 
 probate aliquem illo tempore gladio esse percussum. deinde 
 ait: mortui in te, non mortui in bello. quare debetis 
 adtendere, ne temerarium sit eos martyres appellare, qui 
 christianorum nullum senserint bellum. non enim tale aliquid 
 factum aut auditum est, quod in bello christianorum dici aut 
 fieri, solitum est, quod bellum persecutio dicitur, quae operata 
 est sub duabus bestiis ex illis quattuor, quas Daniel de mari 
 ascendentes aspexit. prima fuit ut leo: haec erat persecutio 
 sub Decio et Ualeriano; secunda ut ursus: alia persecutio, 
 quae fuit sub Diocletiano et Maximiano, quo tempore fuerunt 
 et inpii iudices bellum christiano nomini inferentes, ex quibus 
 in prouincia proconsulari ante annos sexaginta et quod excurrit n. 
 fuerat Anulinus, in Numidia Florus. omnibus notum est, quid 
 eorum operata sit artificiosa crudelitas: saeuiebat bellum 
 christianis indictum, in templis daemoni???rum diabolus triumphabat, 
 inmundis fumabant arae nidoribus, et quia ad sacra sacrilega 
 uenire non poterant, ubicumque tus ponere cogebantur. 
 omnis locus templum erat ad scelus, inquinabantur prope 
 morientes senes, ignorans polluebatur infantia, a matribus

 

 
 
 
 paruuli portabantur ad nefas, parentes incruenta parricidia 
 facere cogebantur, alii cogebantur templa dei uiui subuertere, 
 alii Christum negare, alii leges diuinas incendere, alii tura 
 ponere. horum aliquid a Macario factum esse nec uos ipsi 
 confingere poteritis. sub persecutore Floro christiani idolorum 
 cogebantur ad templa; sub Macario pigri conpellebantur ad 
 basilicam. sub Floro dicebatur, ut negaretur Christus et idola 
 rogarentur; contra sub Macario commonebantur omnes, ut 
 deus unus pariter in ecclesia ab omnibus rogaretur. ergo cum 
 uideatis christianorum nullum fuisse bellum — et sine bello 
 aliquos mortuos esse commemorat deus, cum dicit: et 
 mortui in te, non mortui in bello — et dubios martyres 
 posse eos esse, qui non sint uel ad sacra sacrilega prouocati 
 uel ad inmunda incensa uel ad negationem nominis dei, et 
 cum ad martyrium non sit transitus nisi per confessionem, 
 quomodo dicitis martyres, qui non fuerunt confessores, aut 
 quis eorum negare coactus est et confessus est Christum? 
 si igitur nec martyrium sine Christi nominis confessione esse 
 potest et nemo confessus est et in uindicta praeceptorum dei 
 factum est, quod factum esse dicitis, et a nobis factum esse 
 aliquid non probatis, cum id, quod factum est, et deus dixerit 
 sic futurum esse et eius sunt uindicata praecepta: uidete, ne 
 non solum uanum sed etiam superstitiosum sit sine bello 
 mortuos ibi ponere, ubi sunt, qui in Christum confessi pro 
 dei nomine mori potuerunt. aut si eos martyres esse uultis, 
 probate illos amasse pacem, in qua prima sunt fundamenta 
 martyrii, aut dilexisse deo placitam unitatem, aut habuisse

 

 
 
 
 cum fratribus caritatem. nam omnes christianos fratres esse 
 et in primo libello probauimus et in quarto procul dubio 
 probaturi sumus. quos dicitis debere appellari martyres, noluerunt 
 fratres agnoscere, nullam habuerunt caritatem. nec 
 dicatur ad excusationem, quia traditoribus communicare noluerunt, 
 cum manifestissime probatum sit eosdem ipsos filios 
 fuisse traditorum. nulla igitur est excusatio, quia caritatem 
 illos non habuisse manifestissime constat, sine qua nullum 
 nec nominari potest uel esse martyrium, sine qua maxima et 
 imperiosa uirtus caret effectu, sine qua nihil ualet omnium 
 scientia linguarum, sine qua nihil potest etiam societas angelorum 
 apostolo Paulo dicente: si habeam in me potestatem 
 imperandi montibus, ut transferant se de locis 
 in loca, et loquar omnium gentium linguis, etiam 
 angelorum et corpus meum flammis tradam et caritatem 
 in me non habeam, nihil sum; sed ero aeramentum 
 tinniens in deserto, ut pereat uocis opus, 
 ubi nullus occurrit auditus. si tanta res, si beatus Paulus, 
 si uas electionis quamuis in imperiosa uirtute et angelorum 
 societate pronuntiat se nihil esse, nisi caritatem habuerit, 
 uidete, an non dicantur martyres sed aliquid [aliud] appellari 
 mereantur, qui caritatis desertores pro eadem desertione pati 
 aliquid potuerunt.

Gaudet totus orbis de unitate catholica praeter partem

 

 
 
 
 Africae, in qua incendium de scintilla conflatum est. ab 
 operariis unitatis querimini nescio quae esse commissa. hoc 
 non queritur Italia, non Gallia, non Hispania, non Pannonia, 
 non Galatia, non Graecia, non cum tot prouinciis suis Asia. 
 quia nihil illic fuerat emendandum, nullus illuc missus est 
 emendator, quia nihil illic fuerat scissum, nullus illuc missus, 
 ut ita dixerim, sartor. et hic in Africa iamdudum populo in 
 unitate manente uestis fuerat sana, aemula manu inimici 
 discissa est. pendebant quodammodo panni de una uestis origine 
 et de una radice uenientes ab inuicem diuisi sunt rami. 
 ut quid se pars parti anteponit? ut quid se super alterum 
 pannum alter pannus extollit, cum meliorem se probare non 
 poterit? quid enim? si dicat contemptus pannus: \'quid te 
 tantum extollis? nonne pares creuimus, in manibus conficientium 
 simul fuimus, apud lotorem pariter mundati sumus? 
 inimicus nos uoluit ab inuicem excidere, aduersarius pulchritudinem 
 nostram uoluit deformare.\' in parte uestis adhuc 
 unum sumus, sed in diuersa pendemus. quod enim scissum 
 est, ex parte diuisum est, non ex toto, cum constet merito, 
 quia nobis et uobis ecclesiastica una est conuersatio, et si 
 hominum litigant mentes, non litigant sacramenta. denique 
 possumus et nos dicere: \'pares credimus et uno sigillo signati

 
 
 
 sumus nec aliter baptizati quam uos, testamentum diuinum 
 pariter legimus, unum deum pariter rogamus, oratio dominica 
 apud nos et apud uos una est. sed scissa, ut supra diximus, 
 parte partibus hinc atque inde pendentibus sartura fuerat 
 necessaria.\' et tamen huius rei artifex aut operarius dum uult 
 uestem in antiquam faciem reuocare, uicina fila conpungit. 
 displicet tibi sartor, qui scissuram dam sanat, uulnerat; ille 
 tibi [magis] displiceat, qui fecit, ut sartor peccare potuisset. 
 et quae in uos ab operariis unitatis dicitis esse commissa, 
 aut ad parentes uestros pertinent, quorum causa facta sunt, 
 aut ex uoluntate dei descendunt; nos autem inde alieni sumus.

Quid? si quamuis aspera, tamen, ut diximus, cum uoluntate 
 dei uidentur esse commissa? legimus enim in Ezechiele 
 propheta parietem dealbatum. cui deus comminatus est 
 tempestatem, pluuiam et lapides petrobolos et accusationes: 
 erunt, inquit, falsi uates, qui aedificent ruinosum 
 parietem dicentes: pax, pax; et ubi pax? recordamini, 
 quomodo a uobis iamdudum matris ecclesiae membra ab inuicem 
 distracta sunt. non enim unamquamque domum semel 
 seducere potuistis. aut abiit uxor et resedit maritus, aut 
 parentes seducti sunt et filii sequi noluerunt, aut stetit frater 
 sorore migrante. persuasionibus uestris diuisa sunt et corpora 
 et nomina pietatis et non potuistis praetermittere, quod

 

 
 
 
 legitimum est. utique dixistis: \'pax uobiscum,\' cum deus contra: 
 pax, et ubi pax? hoc est dicere: quid salutas, de quo non 
 habes ? quid nominas, quod exterminasti ? salutas de pace, 
 qui non amas pacem. hi, inquit, aedificant ruinosum 
 parietem. domus dei una est; qui foras exeuntes partem 
 facere uoluerunt, parietem fecerunt, non domum, quia non est 
 alter deus, qui alteram domum inhabitet. ideo parietem fecisse 
 dicuntur falsi uates, in - quo si ianua fuerit conlocata, quicumque 
 intrauerit, foris est. nec lapidem habere angularem 
 unus paries potest, qui lapis est Christus duos in se suscipiens 
 populos, unum de gentibus, alterum de Iudaeis, qui 
 nodo pacis iungit utrumque parietem. nam quot commoda 
 habet domus, tot incommoda paries: domus inclusa custodit, 
 tempestatem retundit, pluuiam diffundit, latronem aut furem 
 aut bestiam non admittit; sic et ecclesia catholica omnes 
 filios pacis gremio et sinu suo conplectitur; contra paries, 
 qui est aedificatus ruinosus, nec lapidem angularem sustinet 
 et ianuam sine causa habet nec inclusa eustodit, pluuia 
 udatur, tempestatibus caeditur nec potest arcere latronem nec 
 uenientem prohibet furem. paries de domo est, sed domus 
 non est; et pars uestra quasi ecclesia est, sed catholica non 
 est. et dealbant, inquit, eum, hoc est quod uos solos sanctos 
 aestimatis. querimini uos sine nobis aliqua esse passos; ergo

 

 
 
 
 constat uos solos aliqua passos, quia aliud est tempus pacis, 
 aliud tempus persecutiouis. si persecutionem putatis, dicite, 
 quid uobiscum passae sint uniuersae prouinciae, in quibus 
 ecclesia catholica est constituta? sed quia uindicta fuit, non 
 persecutio, solus paries passus est, cui deus interminatus est 
 tempestatem, pluuiam et petrobolos et accusationes. sic enim 
 locutus est: quid aedificastis ruinam? quid dealbastis? 
 quid linistis? hoc contra uoluntatem meam est, dicit 
 dominus. displicent uobis tempora nescio cuius Leontii, 
 Ursacii, Macarii et ceterorum. emendate uoluntatem dei, si 
 potestis, qui dixit: contra parietem exurgam cum ira 
 mea et inmittam tempestatem nimiam et pluuiam, 
 diluuia et lapides petrobolos et percutiam parietem 
 ruinosum et dissoluentur conpagines eius. sed ne quis 
 uestrum dicat: si unitas bonum est, quare totiens facta durare 
 non potuit ? ideo, quia sic res ipsa a deo est ordinata, qui 
 comminatus est tempestatem, pluuiam, lapides et accusationes, 
 et istae quattuor res non poterant uno tempore fieri. fuit 
 primo tempestas sub Ursacio: agitatus est paries, sed non 
 cecidit, ut haberet pluuia, ubi operaretur. secuta est pluuia 
 sub Gregorio: udatus est paries, sed non maduit, ut haberent 
 lapides, ubi operarentur. post pluuiam seeuti sunt lapides sub 
 operariis unitatis: dispersus est paries, sed de fundamentis 
 suis se iterum reparauit. iam tria peracta sunt: debentur

 

 
 
 
 uobis accusationes, sed quomodo et quando, nouit ille, cui 
 placuit de nobis ista nuntiare.

Et ne aliquis de hoc intellectu dubitaret, deus addidit 
 dicens: non sunt, quae dico, de luto aut de latere aut 
 de pariete, sed de falsis prophetis, qui seducunt 
 populum meum. hoc uerbum \'seducunt\' uidete, cui parti 
 conpetat. nobiscum erant omnes, nobis absentibus inruistis; 
 sed ut haberetis, quos habere desiderastis, non potuistis nisi 
 seducere, et quae sint uerba seductionis uestrae, omnibus 
 notum est. uestrum est dicere: \'adtendite post uos\', uestrum 
 est dicere: \'redimite animas uestras\', uestrum est dicere hominibus 
 fidelibus et clericis: \'estote christiani\'. sed cum 
 dicitis: \'adtendite post uos,\' contra euangelium facitis, ubi 
 dictum est: nemo tenens manicam aratri post se adtendens 
 intrabit regna caelorum. et uultis scire, quid 
 meruit, qui post se adtendit et qui ante se? recordamini 
 Sodomorum fugitiuos, Loth et uxorem eius: quae post se 
 adtendens in statuam salis mutata est, qui ante [se] prospexit, 
 euasit. quid est ergo, quod dicitis: \'adtendite post uos T nam 
 et cum dicitis: \'redimite animas uestras\', unde illas emistis, 
 ut uendatis? quis est ille nescio quis angelus, qui nundinas

 

 

 

 
 
 
 facit animarum? cum dicitis: \'redimite animas uestras,\' redemptori 
 renuntiatis, cum solus Christus sit redemptor animarum, 
 quas ante eius aduentum diabolus possidebat. has 
 sanguine suo Christus saluator noster redemit apostolo dicente: 
 empti enim estis pretio magno. constat enim sanguine 
 Christi omnes redemptos. Christus non uendidit, quos redemit, 
 animae emptae a Christo non potuerunt uendi, ut possint, 
 sicut uultis, a uobis iterum redimi. aut quomodo potest una 
 anima duos dominos habere ? aut numquid est alter redemptor? 
 qui prophetae nuntiauerunt alterum esse uenturum? quis 
 Gabriel iterum ad alteram Mariam locutus est? quae uirgo 
 iterum peperit? quis uirtutes nouas aut alteras fecit? si 
 nullus est praeter unum, qui redemit animas omnium credentium, 
 quid est, quod dicitis: \'redimite animas uestras?\' iam 
 illud quale est, quod hominibus christianis, etiam clericis dicitis: \'estote christiani ?\' et cum miraculo quodam unicuique 
 audetis dicere: \'Gai Sei, Gaia Seia, adhuc paganus es aut 
 pagana?\' eum, qui ad deum se conuersum esse professus est, 
 paganum uocas, eum, qui uel a nobis uel a nobis non in 
 nomine nostro nec uestro sed in nomine Christi tinctus est, 
 paganum uocas — sunt enim, qui et a uobis baptizati sunt 
 et ad nostram communionem postea transierunt — eum,

 

 
 
 
 qui deum patrem per filium eius. ante aram rogauerit, paganum 
 uocas. quicumque enim crediderit, in nomine patris et filii et 
 spiritus sancti credidit, et tu eum paganum uocas post professionem 
 fidei. si aliquis christianus, quod absit, deliquerit, 
 peccator dici potest, paganus iterum esse non potest. sed 
 haec omnia uultis nullius esse momenti; ac si tibi consenserit, 
 quem seducis, unus consensus et manus tuae porrectio et 
 pauca uerba iam tibi christianum faciunt de christiano, et 
 ille uobis uidetur christianus, qui quod uultis fecerit, non 
 quem fides adduxerit.

Et si seductioni uestrae paulo tardius fuerit adcommodatus 
 adsensus, etiam illa uobis argumenta non desunt, quibus 
 quasi facile etiam nolentibus, quod uultis, suadere possitis, 
 dum dicitis auditum esse ex ore eorum, qui iamdudum in 
 uestro collegio fuerant, quod, qui gustaret aut acciperet de 
 sacrificio aduentantis unitatis, de sacro gustare uideretur. 
 non negamus ab aliquibus esse haec dicta, quos constat

 

 
 
 
 postea tota securitate fecisse, unde paulo ante populos deterrebant. 
 sed alia ratio exegit has uoces, alia inuitauit in 
 factum. nam ut haec dicerent, qui feruntur ista dixisse, opinio 
 falsa eorum aures et omnium populorum conpleuerat. dicebatur 
 enim illo tempore uenturos esse Paulum et Macarium, 
 qui interessent sacrificio, ut, cum altaria solemniter aptarentur, 
 proferrent illi imaginem, quam primo in altare ponerent, et 
 sic sacrificium offerretur. hoc cum acciperent aures, percussi 
 sunt et animi et uniuscuiusque lingua in haec uerba commota 
 est, ut omnis, qui haec audierat, diceret: \'qui inde gustat, 
 de sacro gustat\'. et recte dictum erat, si talem famam similis 
 ueritas sequeretur. at ubi uentum est a supradictis, nihil tale 
 uisum est ex eo, quod fuerat paulo ante fama mentita: nihil 
 uiderunt christiani oculi, quod horrerent, nihil probauit aspectus 
 ex his, quibus perturbatus erat auditus. uisa est puritas et 
 ritu solito solemnis consuetudo perspecta est, cum uiderent 
 diuinis sacrificiis nec mutatum quicquam nec additum nec 
 ablatum. pax a deo commendata uolentibus placuit; quare 
 nullus eorum debet argui, qui de collegio uestro ad pacem

 
 
 
 transitum fecit. qui fuerant sinistra opinione turbati, simplici 
 ac pura ueritate firmati sunt. nec dicatur de amaro fecisse 
 dulce aut de dulci amarum. amaritudo, quae de falsitate uidebatur 
 fuisse nuntiata, in sinu opinionis resedit ac remansit; 
 ueritas perspecta oculis dulcedinem suam in se habens a falsae 
 opinionis limitibus separata est. ergo nec de amaro factum 
 est dulce nec de dulci amarum, quia et aliud et extra est, 
 quod est uisum, et longe fuerat, quod uidebatur auditum. 
 quare uides te sine causa fecisse conuicium fingens pro 
 arbitrio, quod uoluisti, ut Macarium et Taurinum lacerares. 
 perdidisti, quod sapiens uideris, dum sensus tuos inuidia 
 deprauauit et intellegendi tibi aditus clausit.

A te nobis, frater Parmeniane, de petito milite frustra 
 calumniam factam esse aperte dilucideque monstratum est. 
 etiam illud disce, quod dixisti de oleo et sacrificio peccatoris, 
 ad uos potius pertinere. non enim ille debet esse peccator, 
 quem uos uolueritis. nam et nos uestram praesumptionem 
 possumus imitari et dicere uos esse peccatores. sed facessat 
 ex utraque parte praesumptio: nullus nostrum humano iudicio 
 alterum damnet. dei est nosse reum, illius ferre sententiam. 
 taceamus omnes homines, solus deus indicet peccatorem, cuius 
 sacrificium sit canina uictima et cuius oleum ungi desideranti. 
 ingerat metum.

Huius rei apertissimam ueritatem, Parmeniane frater, 
 agnosce. si tamen hoc nomen fraternitatis frequenter a me

 

 
 
 
 dictum libenter audire dignaris, fac, ut tibi sit fastidiosum, 
 tamen nobis est necessarium, ne forte iuxta probationem huius 
 nominis tacendo rei esse uideamur. si enim tu non uis esse 
 frater, ego esse incipio inpius, si de nomine isto tacuero. 
 estis enim fratres nostri et nos uestri propheta dicente: 
 nonne uos unus deus creauit et unus pater genuit? 
 non enim potestis non esse fratres, cum omnibus dictum sit: 
 dii estis et filii altissimi omnes. et nos et uos unum praeceptum 
 accepimus, in quo dictum est: ne uocetis uobis quemquam 
 patrem in terris, quia unus est pater uester in 
 caelis. saluator noster Christus solus natus est filius dei; 
 sed et nos et uos filii dei uno modo facti sumus, sicut in euangelio 
 scriptum est: uenit filius dei: quotquot eum 
 receperunt, dedit eis potestatem, ut filii dei fierent, 
 qui credunt in nomine eius. nos et facti sumus et 
 dicimur, uos et facti estis et non dicimini, quia pacifici esse 
 non uultis nec audire ipsum filium dei dicentem: felices 
 pacifici, quia ipsi filii dei uocabuntur. Christus ueniens 
 deum et hominem reuocauit in pacem: et fecit ambos 
 unum tollens medium saepem parietis. uos nobiscum, 
 id est cum fratribus pacem habere non uultis. non enim 
 potestis non esse fratres, quos isdem sacramentorum uisceribus

 

 
 
 
 una mater ecclesia genuit, quos eodem modo adoptiuos filios 
 deus pater excepit. unde huius temporis praescius Christus, 
 quia futurum erat, ut a nobis hodie discordaretis, talia dedit 
 orandi mandata, ut uel in oratione unitas remansisset, ut 
 iungerent preces, quos discrepaturae fuerant partes. oramus pro 
 uobis, quia uolumus, et uos pro nobis, et cum non uultis. 
 aut dicat unusquisque uestrum: \'pater meus, qui in caelis 
 as\', et \'panem meum cotidianum da mihi hodie\', et \'dimitte 
 mihi peccata, quomodo et ego debitori meo\'. igitur si quae 
 mandata sunt, mutari non possunt, uidetis nos non in totum 
 ab inuicem esse separatos, dum et nos pro uobis oramus 
 •- uolentes et uos pro nobis oratis etsi nolentes. uides, frater 
 Parmeniane, sanctae germanitatis uincula inter nos et uos in 
 totum rumpi non posse.

Iam peccator quaerendus est, cuius potuit uel oleum 
 timeri uel sacrificium repudiari. cesset humana suspicio., 
 utriusque partis praesumptio sileat; quis sit peccator, solus 
 indicet deus. legimus in XLVIIII psalmo sub secundo 
 diapsalmate spiritum sanctum dixisse: peccatori autem 
 dixit deus. hoc loco aduertenda est tota mentis intentio et 
 uidendum, quis sit peccator. si enim post quod lectum est:

 

 
 
 
 peccatori autem dixit deus, uerba huiusmodi sequerentur, 
 ut diceret: \'tulisti arma, proiecisti te castris, stetisti contra 
 hostes in acie\', timendum erat militi, quia potuit ipse uideri 
 peccator. aut si diceret: \'conparasti merces, peregrinatus es, 
 egisti nundinas, lucri causa quod emeras, uendidisti\', timendum 
 erat negotiatori, quia potuit ipse uideri peccator. aut si 
 diceret: \'fabricasti nauem, struxisti funibus, ornasti uelis, 
 opportunos, ut nauigares, captasti uentos\', timendum erat 
 nautae, quia potuit ipse uideri peccator. aut post quod lectum 
 est: peccatori autem dixit deus, si sequerentur haec 
 uerba: \'dissensio et scisma tibi displicuit, concordasti cum 
 fratre tuo et cum una ecclesia, quae est in toto orbe 
 terrarum, communicasti septem ecclesiis et memoriis apostolorum, 
 amplexus es unitatem\', si haec subsequens lectio con-tineret, 
 nobis timendum erat, nos esse potuimus peccatores. 
 cum autem dicit deus: ad quid exponis iustitias meas 
 et adsumis testamentum meum per os tuum? tu 
 autem contempsisti disciplinam et abiecisti sermones. 
 meos retro; sedens aduersus fratrem tuum denotabas 
 et aduersus filium matris tuae ponebas scandalum. 
 uidebas furem et currebas cum eo et cum adulteris 
 portionem tuam ponebas. haec ad uos dicta sunt omnia. 
 excusate uos ab his omnibus, si potestis.

A uobis enim contempta est disciplina; ut quid recitas

 

 
 
 
 testamentum, qui testamento non seruis, in quo descripta est 
 disciplina, quam seruare non uultis? non enim potestis dicere 
 uos eam seruare, contra quam militatis. deus dicit: quaere 
 pacem et consequeris eam; tu repudiasti pacem: non est 
 contemnere disciplinam? in euangelio legitur: pax hominibus 
 in terra bonae uoluntatis; tu nec uoluntatem 
 bonam uis habere nec pacem: non est contemnere disciplinam? 
 item in psalmo CXXXII legitur: ecce quam bonum 
 est et iucundum habitare fratres in unum; in unum 
 habitare cum fratribus non uis: non est contemnere disciplinam? 
 Christus dicit in euangelio: qui semel lotus est, 
 non habet necessitatem iterum lauandi; tu rebaptizando 
 iterum lauas: non est contemnere disciplinam? deus dicit: 
 ne tetigeritis christos meos neque in prophetas meos 
 manum miseritis; uos tot sacerdotes dei honoribus expoliastis: 
 non est contemnere disciplinam? Christus dicit: 
 inde scio, quia discipuli mei estis, si uos inuicem 
 diligatis; odio nos habetis, fratres utique uestros, nec 
 apostolos imitari uoluistis, a quibus etiam negator dilectus 
 est Petrus: non est contemnere disciplinam? exponis iustificationes 
 dei et adsumis testamentum eius per os tuum. quomodo 
 disputas: quaere pacem, cum non habeas pacem? quomodo

 

 
 
 
 testamentum recitas et testamentum non seruas, in quo 
 descripta est disciplina?

Electi estis, qui sedentes populum doceatis, et detrahitis 
 nobis utique fratribus uestris. quoniam, sicut supra dixi, una 
 nos mater ecclesia genuit, unus nos deus pater excepit, et 
 tamen scandala contra nos ponitis mandando singulis, ne nos 
 salutent, ne a nobis dignationem accipiant. considerate uerba 
 superbiae uestrae, considerate tractatus, considerate mandata, 
 actus quoque uestros reuoluite et inuenietis oleum uestrum 
 timuisse, qui rogabat. nullus uestrum est, qui non 
 conuicia nostra suis tractatibus misceat, qui non aut aliud 
 initiet aut aliud explicet. lectiones dominicas incipitis. et 
 tractatus uestros ad nostras iniurias explicatis; profertis 
 euangelium et facitis absenti fratri conuicium; auditorum 
 animis infunditis odia, inimicitias docendo suadetis, haec 
 omnia dicendo contra nos scandala ponitis. ergo unicuique. 
 uestrum dictum est: sedens aduersus fratrem tuum 
 denotabas et aduersus filium matris tuae ponebas 
 scandalum. dum peccatorem arguit et sedentem increpat 
 deus, specialiter ad uos dictum esse constat, non ad populum, 
 qui in ecclesia non habent sedendi licentiam. uides ergo 
 procul dubio uobis inputari debere, cum dicit deus: sedens 
 aduersus filium matris tuae ponebas scandala. unam 
 matrem nos habere iam totiens conprobaui nec uos negare

 

 
 
 
 potestis qui contra nos scandala ponitis, dum aliqui uestrum 
 et non intellectas proferunt -lectiones, ut auferant etiam illud, 
 quod inter omnes solet esse commune, salutationis uidelicet 
 officium. nam et uos ipsi aliqui in perfunctoria salutatione 
 oscula denegatis solita et docentur multi, ne aue dicant 
 cuiquam nostrum, et uidentur sibi hoc de lectione, sed non 
 intellecta mandari ignorantes, de quibus apostolus hoc diierit: 
 cum his nec cibum capere; aue illi ne dixeritis; 
 serpit enim eorum sermo uelut cancer. dixit hoc de 
 haereticis, quorum coeperat illis temporibus uitiosa esse 
 doctrina, qui subtili seductione uerborum morbis obscure 
 serpentibus corrumperent fidei sanitatem: ut Marcion, qui ex 
 episcopo apostata factus inducebat duos deos et duos Christos, 
 ut Praxeas, qui argumentabatur patrem passum esse, non 
 filium, ut Ualentinus, qui conabatur carnem Christo subducere. 
 • horum est sermo, qui habuit cancer ad fidei membra uexanda. 
 talis sermo est et Scorpiani haeretici, qui negabat debere 
 esse martyria. sed uenena sua sibi seruent nec eorum relatio 
 auditorum intellectus simplices uel leuiter uexet. huius igitur

 

 
 
 
 sermo est, qui uitandus est, ne serpat sicut cancer. dictum 
 est hoc et de Ario, qui conabatur docere filium dei ex nullis 
 substantiis factum esse, non ex deo natum; cuius doctrina, 
 nisi in Nicaeno concilio a trecentis decem et octo episcopis 
 dissiparetur, pectora multorum sicuti cancer intrauerat. dictum 
 est hoc de Photino praesentis temporis haeretico, qui filium 
 . dei ausus est dicere tantummodo hominem fuisse, non deum. 
 potuit hoc et de nobis dici, quia uester sermo animis et 
 auribus aliquorum non leue intulit cancer. uester enim sermo 
 est, quem ad pacis filios habetis, dum dicitis: \'peristis, 
 adtendite post uos; peribit anima uestra; quamdiu uos tenetis?\' 
 sic fecistis de fidelibus paenitentes, sic mortificastis in sacerdotibus 
 honores. ecce et uester sermo est, qui serpit uelut 
 cancer hodie, ut salutatio et conuictus prohibeatur. noster 
 sermo quid tale facere potuit, qui simplici doctrina filios 
 pacis retinemus, non alienos seducimus nec quemquam exterminamus? 
 manifestum est igitur uos contra nos cotidie scandala 
 ponere et longum est percurrere omnes modos, quibus nobis 
 detrahitis, et omnia genera, quibus scandala ponitis.

Nam et cum dicit: uidebas furem et concurrebas 
 cum eo, de qua re hoc putatis dictum esse? numquid de 
 subducto uestimento aut de inuolato gremio aut de aliquibus 
 rebus, quae ablatae uel lucra uel damna inter homines

 

 
 
 
 faciunt? equidem sunt et ista prohibita; sed in hac lectione 
 illa furta increpat deus, quae sibi sunt facta. quaeritis, quae 
 furta sunt deo facta? apud uos inueniuntur. possessio dei est 
 turba fidelium, ex qua cotidie fur diabolus cupit aliquid 
 inuolare, qui christiani aut christianae uult uel mores ex 
 aliqua parte corrumpere et si non totum hominem sed quodcumque 
 de homine rapere. talem furem cum uideatis contra 
 nos uim facere, uestris operibus adiuuistis; nam neminem 
 fugit, quod omnis homo qui nascitur, quamuis de parentibus 
 christianis nascatur, sine spiritu inmundo esse non possit, 
 quem necesse sit ante salutare lauacrum ab homine excludi 
 et separari. hoc exorcismus operatur, per quem spiritus 
 inmundus depellitur et in loca deserta fugatur. fit domus 
 uacua in pectore credentis, fit domus munda; intrat deus et 
 habitat apostolo dicente: uos estis templum dei et in » 
 uobis deus habitat. et cum deo unusquisque plenus sit, 
 de quo fur diabolus aliquid inuolare contendit, uos rebaptizando 
 exorcizatis hominem fidelem et dicitis deo habitanti: 
 \'maledicte, exi foras\', ut conpleatur, quod a deo dictum est 
 per Ezechielem prophetam: et maledicebant mihi in populo meo propter plenam manum hordei et buccellam, 
 ut occiderent animas, quas non oportuit mori, 
 dum adnuntiant populo meo uanas seductiones. audit

 

 
 
 
 ergo deus iniurias non sibi debitas et huiusmodi habitaculum 
 deserit; et homo, qui deo plenus in ecclesiam intrauerat, 
 egreditur uas inane. diabolus, qui uolebat quasi fur aliquid 
 inuolare, adiutus operibus uestris uidet totum suum factum 
 esse, unde uolebat paululum aliquid tollere. ergo de uobis 
 dixit deus: uidebas furem et concurrebas cum eo. 
 denique in euangelio sic scriptum est: cum autem deus 
 deseruerit hominem, remanet uas inane, spiritus 
 autem inmundus errans per loca deserta ieiunus 
 dicit: domus mea uacua est — hoc est dicere: qui me 
 excluserat, exclusus est - reuertar illuc et habitabo; 
 et adducit secum alios septem saeuiores et habitabit 
 illic et erunt hominis illius peiora nouissima, quam 
 quod fuerunt prima. hoc est: uidebas furem et concurrebas 
 cum eo et cum moechis particulam tuam 
 ponebas. haereticos dicit moechos et moechas ecclesias 
 illorum, quas aspernatur et repudiat Christus in canticis canticorum, 
 quasi dicat: quid mihi conligitis non necessarias? 
 una est dilecta mea, una est sponsa mea, una est 
 columba mea, id est catholica, in qua et uos cum esse 
 possetis, rebaptizando inter moechos particulam habere uoluistis. 
 et quoniam uos esse peccatores diuino testimonio manifestissime 
 conprobatum est, etiam illud ostensum est tua 
 auxilia contra te militasse; in auxilium enim addideras

 

 
 
 
 prophetam, in quo lectum est: sacrificium peccatoris, quasi 
 . qui uictimet canem. iam peccatores uos esse, si pudor est 
 ullus, cum dolore cognosce.

Etiam illud disce, cuius uox sit: oleum peccatoris 
 non ungat caput meum. tu enim non intellexisti, cuius 
 haec uox sit, utique Christi, qui necdum unctus fuerat, cum 
 rogaret, ut oleum peccatoris non inquinaret caput eius. haec 
 tu non intellegens dixisti: quia Dauid propheta timuit oleum 
 peccatoris. a Samuele iamdudum perunctus fuerat, qui can-. 
 tabat; non fuit ratio, ut iterum ungeretur, ergo uox est 
 Christi dicentis: oleum peccatoris non ungat caput 
 meum. preces sunt, non iussiones, desideria sunt, non praecepta. 
 nam si iussio esset, diceret: oleum peccatoris non 
 unget caput meum. uox igitur est filii dei iam tunc metuentis 
 oleum peccatoris incurrere, id est cuiusque hominis, quia 
 nemo est sine peccato nisi solus deus. ideo filius eius timuit 
 oleum hominis, quia foedum fuerat, ut deus ab homine 
 ungeretur. ideo deprecatur patrem, ut non ungatur ab homine,. 
 sed ab ipso deo patre. petit ergo filius; uideamus, an

 

 
 
 
 consenserit pater. hoc spiritus sanctus indicat et manifestat 
 in psalmo XLIIII, ubi ait ad ipsum filium: unget te 
 dominus deus tuus oleo exultationis aliter a consortibus 
 tuis. consortes fuerant Iudaeorum sacerdotes et 
 reges, quos singulos unctos ab hominibus constat. sed quia 
 filius a patre, deus a deo erat ungendus, secundum quod 
 filius petiit et spiritus promissa nuntiauit, conpleuit pater 
 in Iordane; quo cum ueniret filius dei, saluator noster, ad 
 Iohannem ostensus est his uerbis: ecce agnus dei, hic 
 est, qui tollit peccata mundi. descendit in aquam, non 
 quia erat, quod in deo mundaretur, sed superuenturum oleum 
 aqua debuit antecedere ad mysteria initianda et ordinanda et 
 inplenda baptismatis ; lotus cum in Iohannis manibus haberetur, 
 secutus est ordo mysterii et conpleuit pater, quod 
 rogauerat filius et quod nuntiauerat spiritus sanctus. apertum 
 est caelum deo patre ungente, spiritale oleum statim in 
 imagine columbae descendit et insedit capiti eius et perfudit 
 eum: oleum digestum est, unde coepit dici Christus, quando 
 unctus est a deo patre; cui ne manus inposita defuisse 
 uideretur, uox audita est dei de nube dicentis: hic est 
 filius meui, de quo bene sensi, hunc audite. hoc est

 

 

 

 
 
 
 igitur, quod lectum est: oleum peccatoris non ungat 
 caput meum. rationem ueritatis, frater Parmeniane, uel sero 
 addisce, quoniam nunc tempus est inuenire discendi.

Et illud, quod in Salomone propheta lectum fesse dixisti: 
 filios adulterorum inconsummatos, et spuria uitulamina 
 altas radices dare non posse, hoc et simpliciter 
 dictum esse intellegi potest. unde si figuram facias, ueros 
 adulteros excusasti. sed fac, ut figuraliter dictum sit: hoc de 
 haereticis dictum est, apud quos sunt sacramentorum falsa 
 conubia et iri quorum toris iniquitas inuenitur, ubi in exterminium 
 fidei corrupta sunt semina. dum Ualentinus filium 
 dei in phantasmatis, non in carne fuisse contendit, fidem 
 suam suorumque corrupit. natiuitatis eorum semen exterminatum 
 est, qui non crediderunt filium dei in carne natum de 
 uirgine Maria et passum in carne.

Nam et illud, quod in Hieremia propheta te legisse 
 commemoras, exhorruisse caelum, quod duo maligna fecerit 
 populus dei, ut derelinquerent fontem aquae uiuae et 
 foderent sibi lacus detritos, qui non possent aquam 
 continere: legisti quidem, sed, ut se res habent, intellegere noluisti; studio criminandi ad conuicium catholicorum cuncta

 

 
 
 
 conponens multum ad arbitrium tuum declinare conatus es. 
 si enim putas per prophetas sic dicta esse omnia, ut ad 
 tempora nostra pertineant, excusasti Iudaeos, de quibus haec 
 dicta esse constat, qui dimiserunt deum uiuum, deum uerum, 
 deum, qui illis beneficia praestitit, et fecerunt sibi idola, hoc 
 est lacus detritos, qui non possunt aquam continere. in deo 
 perennis maiestas exundat, sicut in fonte aqua largiter fluentibus 
 uenis exuberat: idola uero si non fiant, non sunt, et 
 lacus si non fodiantur, sinus capaces habere non possunt; 
 lacus sine arte et ferramentis cauari non potest nec idolum 
 sine artifice fieri potest. in idolis uirtus naturalis nulla est, 
 sed hominum errore adiungitur et adplicatur; aestimatur in 
 idolo uirtus, quae illic nata non est: lacus est arte detritus, 
 cuius fabrica uexatio est, ut aquam nec de se habeat et 
 acceptam continere non possit; sic et idolum nec de se est

 

 

 
 
 
 aliquid et, dum colitur, nihil est. hoc est, quod dixit deus, 
 duo mala fecisse populum suum, quia dereliquerunt fontem 
 aquae uiuae et effossos ac detritos sibi fecerunt lacus. etenim 
 Iudaeorum populus deseruerat ueram aquam, non nouerat 
 maiestatem dei et idolorum inquinatam sectatus fuerat 
 religionem. hoc est, quod dolet deus, hoc est, quod dicit 
 caelum exhorruisse. nam et per Esaiam prophetam idem dei 
 dolor est, dum in hoc duo testatur elementa, dum dicit: 
 audi, caelum, et percipe auribus, terra: filios generaui 
 et exaltaui, ipsi autem me dereliquerunt. quare non de hac lectione aliquid, frater Parmeniane, dixisti? an quia hic 
 non est aqua nominata? intellegeris enim studio criminandi 
 sic pulsasse legem, ut, ubicumque aquam scriptam legeris, 
 praestigiis quibusdam ad inuidiam conligeres, et euerriculo 
 quodam malitiae argumentorum intexto ad te omnia, quae 
 sunt bona, traxisti. nam qualis est tuus intellectus in hoc 
 capitulo Hieremiae, cum clamet deus se desertum esse et 
 sic effossos lacus — pro se irascitur, non pro re sua; aqua. 
 enim baptismatis res dei est, non deus — et si putatis 
 desertos esse, quando apud uos fuerunt, qui apud nos 
 baptizati sunt, ut merito uestri desertores ad nos uenire

 

 
 
 
 uiderentur? probatum est ergo te non contra nos, sed 
 contra uos dixisse, quod a te dictum est de oleo et sacrificio 
 peccatoris.

Traditores legis qui fuerint et auctores scismatis, in 
 primo libro manifestissimis documentis ostendimus, et apud 
 nos esse unam ueram ecclesiam catholicam secundo monstrauimus; 
 tertio uero probauimus, quae aspere facta esse dicuntur, 
 ad nos minime pertinere et uos magis peccatores esse 
 indicio diuino docuimus. iam de baptismate hoc loco dicendum 
 est; in qua re, quae nunc agitur, quaestio tota consistit, 
 quod baptisma uestra uiolauit audacia, dum id uoluistis 
 iterare, quod semel mandauit Christus esse faciendum. quod 
 nec tu negas, frater Parmeniane, quia in principio tractatus 
 tui multa contra uos pro nobis, quae sunt nostra, dixisti.

 
 
 
 commemorasti enim in conparatione baptismatis semel factum 
 esse dilunium et unam circumcisionem fuisse ad populum 
 Iudaeorum. et cum haec initio dictionis tuae tractaueris, in 
 processu tractatus tui tamen horum inmemor factus es 
 inducendo duas aquas et argumentis de aqua uera et falsa 
 dicturus principium sermonis tui insipienter praestruens 
 ordinasti; infirmando confirmas sancti baptismatis unionem, 
 de circumcisione Iudaica quasi fundamentum iactare uoluisti, 
 quod baptisma christianorum in Hebraeorum circumcisione 
 fuerat adumbratum; defendisti catholicam, dum inpugnas. 
 etenim in progressu tractatus tui alterum te inanire professus 
 es, ut alterum replere uidereris. extra haereticorum baptisma 
 dum dicis alterum et alterum, licet diuersa ostendere conatus 
 sis, non possis negare, quia duo sunt; ex quibus dum conaris 
 auferre alterum, laborasti, ut de secundo quasi primum facere 
 uidereris. circumcisio autem ante aduentum baptismatis in 
 figura praemissa est et a te tractatum est apud christianos 
 duas esse aquas; ergo et apud Iudaeos duas circumcisiones 
 ostende, alteram meliorem, peiorem alteram. hoc si quaeras, 
 non poteris inuenire. Abrahae prosapia, qua Iudaei censentur, 
 hoc sigillo se insigniri gloriantur. ergo talis debet ueritas 
 sequi, qualis eius imago praemissa est. nam et deus, qui 
 uoluit ostendere rem singularem post esse debere insequente

 
 
 
 ueritate, non de auricula, non de digito uoluit aliquid tolli, sed 
 ea pars corporis electa est, unde peritomen semel ablatum 
 salutare in illis faceret signum, quod non potest iterum fieri. 
 semel enim factum seruat salutem; si iterum fiat, potest 
 adferre perniciem. sic et baptisma christianorum trinitate 
 confectum confert gratiam; si repetatur, facit uitae iacturam. 
 quid tibi igitur placuit, frater Parmeniane, rem singularem 
 proponere et contra hanc licet diuersa duo baptismata conparare, 
 unum uerum, alterum falsum? sic enim postea disputasti 
 duas aquas esse, [cum] uobis unam uindicans ueram, 
 alteram nobis mendacem adscribere uoluisti. post hoc etiam 
 cataclysmi fecisti mentionem; erat quidem imago baptismatis, 
 ut inquinatus totus orbis demersis peccatoribus lauacro 
 interueniente in faciem pristinam mundaretur. sed qui postea 
 dicturus eras extra haereticorum morbidos fontes esse etiam 
 aliam aquam, id est mendacem contra ueram: ut quid 
 cataclysmum, quod semel fuit, commemorare uoluisti? si ita 
 est, ostende prius duas arcas etsi non similes et duas 
 columbas dispares diuersos ramos ore suo portantes, si 
 aquam ueram et falsam probaturus es. aqua igitur sola et uera illa est, quae non de loco, non de persona sed de 
 trinitate condita est. et quia dixisti et aquam esse mendacem,

 

 
 
 
 etiam . hoc disce, ubi eam poteris inuenire: apud Praxeam 
 Patripassianum, qui ex toto filium negat et patrem passum 
 esse contendit. et cum sit filius dei ueritas, sicut ipse testatur 
 dicens: ego sum ianua et uia et ueritas — ergo si filius 
 dei est ueritas, ubi ipse non est, mendacium est. cum apud 
 Patripassianum non est filius, non est nec ueritas, et ubi 
 ueritas non est, ibi est aqua mendax. quare uel sero iam 
 desine confingere crimina et quod in Patripassianos dictum 
 est, in catholicos noli transferre. nunc quoniam manifeste 
 monstratum est a nobis et pro uobis dici potuisse, quod de 
 diluuio et circumcisione locutus es, consequens est ostendere, 
 quomodo laudem baptismatis ita dixeris, ut in ea multa pro 
 nobis et pro uobis, aliquid tamen contra uos. pro utrisque 
 illud est, quod et nobis et nobis commune est, ideo et uobis, 
 quia ex nobis existis. denique et apud uos et apud nos una 
 est ecclesiastica conuersatio, communes lectiones, eadem fides, 
 ipsa fidei sacramenta, eadem mysteria. bene igitur laudasti 
 baptisma; quis enim fidelium nesciat singulare baptisma 
 uirtutum esse uitam, criminum mortem, natiuitatem inmortalem, 
 caelestis regni conparationem, innocentiae portum, peccatorum, 
 ut et tu dixisti, naufragium. has res unicuique credenti 
 non eiusdem rei operarius, sed credentis fides et trinitas praestat.

Deinde quaeris, quid in laude baptismatis contra uos 
 dixeris. audi, sed prius est fatearis, quod omnes negare minime 
 poteritis. dicitis enim trinitatem pro nihilo haberi, ubi non 
 interfuerit uestra praesentia. si nobis derogatis, uel deum 
 reueremini, qui in trinitate prior est, qui cum filio suo et 
 spiritu sancto omnia operatur et conplet, etiam et illic, ubi 
 non fuerit humana persona. tu uero, frater Parmeniane, in 
 laude aquae de Geneseorum lectione dixisti aquas primum 
 uiuas animas edidisse. numquid sua sponte eas generare 
 potuerunt? numquid non et illic fuerat tota trinitas? utique 
 et illic fuerat deus pater, qui iubere dignatus est, qui dixit: 
 educant aquae natantia, uolatilia, et cetera. quodsi sine 
 operante fieret, quod factum est, diceret deus: educite, aquae. 
 ibi erat ergo filius dei, qui operabatur, ibi erat spiritus 
 sanctus, sicuti lectum est: et spiritus dei superferebatur 
 super aquas. nihil illic uideo quartum, nihil minus a tribus, 
 et tamen natum est, quod trinitas operata est, et non ibi 
 fuistis; aut si sine uobis nihil debet licere trinitati, reuocate 
 pisces in originem; iam uolantes aues fluctibus mergite, si 
 uobis absentibus nihil debet trinitas operari.

Cum ergo dixeris et unum fuisse diluuium et circumcisionem 
 repeti non posse, et nos docuimus caeleste munus 
 unicuique credenti a trinitate conferri, non ab homine: ecquid 
 uobis uisum est non post nos, sed post trinitatem

 

 
 
 
 baptisma geminare? cuius de sacramento non leue certamen 
 innatum est et dubitatur, an post trinitatem in eadem trinitate 
 hoc iterum liceat facere. uos dicitis: licet, nos dicimus: non 
 licet. inter licet uestrum et non licet nostrum nutant et 
 remigant animae populorum. nemo uobis credat, nemo nobis: 
 omnes contentiosi homines sumus. quaerendi sunt iudices: si 
 christiani, de utraque parte dari non possunt, quia studiis 
 ueritas inpeditur. de foris quaerendus est iudex: si paganus, 
 non potest christiana nosse secreta, si Iudaeus, inimicus est 
 christiani baptismatis; ergo in terris de hac re nullum poterit 
 reperiri iudicium: de caelo quaerendus est iudex. sed ut quid 
 pulsamus ad caelum, cum habeamus hic in euangelio testamentum? 
 quia hoc loco recte possunt terrena caelestibus 
 conparari. tale est, quod quiuis hominum habens numerosos 
 filios, quamdiu pater praesens est, pater et ipse imperat 
 singulis; non est adhuc necessarium testamentum: sic et 
 Christus, quamdiu praesens in terris fuit, quamuis nec modo 
 desit, pro tempore quicquid necessarium erat, apostolis 
 imperauit. sed quomodo terrenus pater, dum se in confinio. 
 senserit mortis, timens, ne post mortem suam rupta pace 
 litigent fratres, adhibitis testibus uoluntatem suam de pectore 
 morituro transfert in tabulas diu duraturas, et si fuerit inter 
 fratres nata contentio, non itur ad tumulum, sed quaeritur 
 testamentum, et qui in tumulo quiescit, tacitus de tabulis

 
 
 
 loquitur: uiuus, cuius est testamentum, in caelo est, ergo 
 uoluntas eius, uelut in testamento, sic in euangelio requiratur. 
 etenim de praescientia, quae modo facitis, iam futura conspexerat 
 Christus. denique cum lauaret pedes discipulis suis, 
 sic ait Petro filius dei: quod ego facio, tu nescis; scies 
 autem postea. dicendo \'scies postea\' haec tempora designabat; 
 ergo inter ceteros testamenti titulos hunc titulum de aqua 
 constituit. cum lauaret pedes discipulis suis, tacentibus ceteris 
 si taceret et Petrus, solam fecerat formam humilitatis, nihil 
 pronuntiauerat de sacramento baptismatis. sed cum Petrus 
 recusat nec pedes sibi lauari permittit, negat illi Christus 
 regnum, nisi accepisset obsequium. sed cum caelestis regni 
 mentio fieret, quo pars corporis petebatur ad obsequium, 
 totum corpus obtulit ad lauacrum. nunc adestote, omnes 
 turbae et singuli christiani populi; quid liceat, discite. dum prouocat Petrus, Christus docet. qui dubitat, discat; Christi 
 enim uox est: qui semel lotus est, non habet necessitatem 
 iterum lauandi, quia est mundus totus. et de 
 eo lauacro pronuntiauit, quod de trinitate celebrandum esse 
 mandauerat, non de Iudaeorum aut haereticorum, qui dum 
 . lauant, sordidant, sed de aqua sancta, quae de trium nominum 
 fontibus inundat. sic enim ipse dominus praecepit dicendo: 
 ite, baptizate omnes gentes in nomine patris et filii 
 et spiritus sancti. de hoc lauacro dixit: qui semel lotus

 

 
 
 
 est, non habet necessitatem iterum lauandi. qui semel 
 dixit, prohibuit iterum fieri et de re locutus est, non de 
 persona. nam si esset distantia, diceret: \'qui semel bene lotus 
 fuerit\'; sed dum non addidit uerbum \'bene\', indicat, quia 
 quicquid in trinitate factum fuerit, bene est. inde est, quod 
 simpliciter a uobis uenientes excipimus. cum dicit: non 
 habet necessitatem iterum lauandi, haec sententia generalis 
 est, non specialis; nam si Petro haec dicerentur, diceret 
 Christus: \'quia semel lotus es, non habes necessitatem iterum 
 lauandi\': ideo quotiens a uobis baptizatus aliquis ad nos 
 transitum uoluerit facere, uenientem hoc magisterio et 
 exemplo tota simplicitate suscipimus. absit enim, ut umquam 
 exorcizemus sanum fidelem, absit, ut iam lotum reuocemus 
 ad fontem, absit, ut in spiritu sancto peccemus, cui facinori 
 et praesenti et futuro saeculo indulgentia denegatur, absit, 
 ut iteremus, quod semel est, aut duplicemus, quod unum est. 
 sic enim scriptum est apostolo dicente: unus deus, unus 
 Christus, una fides, una tinctio. denique uos, qui baptisma 
 quasi libenter duplicare contenditis, si datis alterum 
 baptisma, date alteram fidem; si datis alteram fidem, date et 
 alterum Christum; si datis alterum Christum, date alterum 
 deum. unum deum esse negare non potestis, ne in Marcionis

 

 
 
 
 foueas incidatis. ergo deus unus est, de uno deo unus est 
 Christus. qui rebaptizatur, iam christianus fuerat; quomodo 
 dici potest iterum christianus? una fides hoc loco ab haereticorum 
 erroribus et ab eorum uaria fide fides unica separatur. 
 etiam nobis praescribitur, qui post semel iterum facitis, totum 
 ponendo in dotibus, nihil in sacramentis, cum hoc nomen 
 fidei pertineat ad credentem, non ad operantem. quocumque 
 enim interrogante qui credidit deo, credidit, et post illius 
 unum \'credo.\' tu exigis alterum \'credo.\'. deinde sequitur unum 
 baptisma, ut quia quod unum est, sanctum est, per quod 
 unum est, non solum ab haereticorum profanis et sacrilegis 
 baptismatibus separetur, sed ne duplicetur, quod unum est, 
 aut iteretu , quod semel est.

In hoc sacramento baptismatis celebrando tres esse 
 species constat, quas et uos nec augere nec minuere nec praetermittere poteritis: prima species est in trinitate, secunda 
 in credente, tertia in operante. sed non pari libramine ponderandae 
 sunt singulae. duas enim uideo necessarias et unam 
 quasi necessariam; principalem locum trinitas possidet, sine 
 qua res ipsa non potest geri; hanc sequitur fides credentis; 
 iam persona operantis uicina est, quae simili auctoritate esse 
 non potest. duae priores permanent semper inmutabiles et 
 inmotae; trinitas enim semper ipsa est, fides in singulis una 
 est, uim suam semper retinent ambae. persona uero operantis 
 intellegitur duabus prioribus speciebus par esse non posse, 
 eo quod sola esse uideatur mutabilis. inter nos et uos uultis 
 eiusdem personae esse distantiam et sanctiores uos aestimantes 
 superbiam uestram non dubitatis anteponere trinitati, cum

 
 
 
 persona operantis mutari possit, trinitas mutari non possit. et 
 cum ab accipientibus baptisma desiderari debeat, uos deside 
 randos esse proponitis; cum operantes inter alios sitis, ostendite, 
 qualem in eodem mysterio locum habeatis et an ex 
 eodem corpore esse possitis. baptismatis unicum nomen est, 
 cui subest proprium corpus, cui corpori certa sunt membra, 
 quibus nec addi nec auferri aliquid potest; inter quae membra 
 si eligendus operarius inuenitur, totum corpus ad operantem 
 pertinet. haec omnia huius corporis membra et semper et 
 semel secum sunt et mutari non possunt, operarii uero cotidie 
 mutantur et locis et temporibus et personis. neque enim 
 unus homo est, qui semper aut ubique baptizat. in hoc opere 
 iamdudum alii fuerunt, modo alii, postea alii futuri sunt: 
 operarii mutari possunt, sacramenta mutari non possunt. cum 
 ergo uideatis omnes, qui baptizant, operarios esse, non 
 dominos, et sacramenta per se esse sancta, non per homines, 
 quid est, quod uobis tantum uindicatis? quid est, quod deum 
 a muneribus suis excludere contenditis? concedite deo 
 praestare, quae sua sunt. non enim potest id munus ab 
 homine dari, quod diuinum est. si sic putatis, prophetarum 
 uoces et dei promissa inanire contenditis, quibus probatur, 
 quia deus lauat, non homo. adest contra uos Dauid propheta, 
 qui ait in psalmo L: lauabis me et super niuem

 

 
 
 
 dealbabor. item in eodem psalmo: deus, laua me ab iniustitia 
 mea et a delicto meo munda me. laua me, dixit, non 
 dixit: elige, per quem lauer, et Esaias propheta sic dixit: 
 quoniam abluet dominus sordes filiorum et filiarum 
 Sion — Sion ecclesiam esse in tertio libro probauimus: ergo 
 deus lauat filios et filias ecclesiae — non dixit: lauabunt hi, qui 
 se sanctos putant. dignamini, ut uel prophetae uos uincant, 
 uel. sic agnoscite, quia non lauat homo, sed deus. quamdiu 
 dicitis: \'qui non habet quod det, quomodo dat?\' uidete 
 dominum esse datorem, uidete deum unumquemque mundare; 
 sordes enim et maculas mentis lauare non potest nisi deus, 
 qui eiusdem fabricator est mentis. aut si putatis, quia 
 lauacrum uestrum est, dicite, qualis est ipsa mens, quae per 
 corpus lauatur, aut quam habet formam aut quo loco in 
 homine habitet: hoc homini scire negatum est. ergo quomodo 
 putas, quia lauas, qui nescis, quale sit, quod lauas? dei est 
 mundare, non hominis; ipse enim per prophetam Esaiam 
 promisit se loturum, dum ait: et si fuerint peccata uestra 
 uelut coccum, ut niuem inalbabo. inalbabo dixit, non 
 \'faciam inalbari\'. si hoc deus promisit, quare uos uultis 10 
 reddere, quod uobis nec promittere licet nec reddere nec 
 habere? ecce in Esaia se promisit deus inalbare peccatis

 

 
 
 
 adfectos, non per hominem. reuertimini ad euangelium, uidete, 
 quid in salutem generis humani sit pollicitus Christus. cui 
 cum mulier Samaritana aquam negaret, tunc a filio dei dictum 
 est, quod praescribat praesumptionibus uestris: aquam, inquit, 
 quam ego do, qui biberit, non sitiet in aeternum. 
 aquam quam ego do, inquit, non dixit: \'quam dederint, 
 qui se sanctos putant\', sicut uobis uidemini, sed se dixit 
 daturum. ipse est ergo, qui dat, ipsius est, quod datur. quid 
 est, quod uobis tota inportunitate uindicare contenditis?

Cum hanc rem cumulet Iohannes Baptista, qui praecursor 
 uenerat saluatoris, cum multos tingeret in paenitentia 
 et remissa peccatorum, nuntiauit filium dei esse uenturum; 
 cuius uerba haec sunt: ecce uenit, qui uos baptizet. et 
 tamen non legimus post Iohannem Christum aliquem rebaptizasse; 
 quod ergo dixit: qui uos baptizet, ueniens Christus 
 illo tempore post Iohannem neminem tinxit. promissum erat 
 temporibus nostris, ut ipse daret, quod hodie datur, secundum 
 quod ait: aquam quam ego do, qui biberit, non sitiet 
 in aeternum. nam et discipuli Iohannis cum dicerent magistro 
 suo: ecce quem baptizasti, baptizat: baptizabat quidem, sed 
 per manus apostolorum, quibus leges baptismatis dederat. denique 
 lectum est alio loco: nam ipse neminem baptizauit, sed 
 discipuli eius. in hac re omnes discipuli eius sumus, ut 
 nos operemur, ut ille det, qui se daturum esse promisit. et

 

 

 

 
 
 
 tamen cum Iohannes infinita milia hominum baptizaret, iam 
 Christo praesente operabatur seruus et uacabat dominus, 
 antequam baptizandi daret formam. per actum non modicum 
 tempus milia hominum in paenitentia et remissione tincta 
 sunt peccatorum. sed nemo tinctus fuerat in trinitate, nemo 
 adhuc nouerat Christum, nemo audierat esse spiritum sanctum. 
 at ubi uenit tempus plenitudinis, certo tempore dedit leges 
 baptismatis filius dei et dedit uiam, qua iretur ad regna 
 caelorum, etiam tunc praecepit dicens: ite, docete omnes 
 gentes, baptizantes eos in nomine patris et filii et 
 spiritus sancti. ex ea die oportuit fieri, quod mandatum 
 est: ante tempus noluit emendare, quod operatum est, ne 
 licentiam rebaptizandi daret, quamuis alterum fuerit baptisma 
 Iohannis et alterum sit Christi. baptisma Iohannis ante legem 
 pro pleno uoluit esse, quod non erat plenum; et tamen supra 
 memorata milia hominum, quia in deum crediderant, quamuis 
 ignorarent filium dei et spiritum sanctum, regnum caelorum 
 eis denegare non potuit. inde est uox filii dei dicentis: 
 a diebus Iohannis usque in hodiernum regnum dei 
 uim patitur; et qui uim faciunt, diripiunt illud. ideo 
 dixit: uim faciunt, quia adhuc baptizabat Iohannes. denique 
 quia alterum tempus erat ante praecepta, alterum post

 

 
 
 
 praecepta, qui post praecepta in nomine saluatoris baptizati sunt, 
 in regnum legibus intrauerunt; qui ante praecepta, sine lege 
 uim fecerunt, sed exclusi non sunt. ergo ante praecepta 
 baptisma Iohannis cum esset inperfectum, pro perfecto iudicatum 
 est ab eo, cui nemo iudicat, et quia quasi quidam limes fixus 
 esset iussionis inter tempora antecedentia et sequentia. cum 
 apud Ephesum baptizarentur aliqui in baptismate Iohannis 
 post praecepta, hos uidens beatissimus Paulus interrogauit 
 an accepissent spiritum sanctum. dixerunt se illi nescire, an esset 
 spiritus sanctus, et dixit illis, ut post baptisma Iohannis 
 acciperent spiritum sanctum. sic enim baptizati erant, quemadmodum 
 multi a Iohanne fuerant baptizati. sed qui ante 
 legem baptizati sunt, ad indulgentiam pertinuerunt, quia 
 praesens fuerat, qui indulgentiam daret; non erant ex toto 
 rei, qui legibus non fuerant occupati. hi uero, qui apud Ephesum 
 post legem Iohannis baptismate baptizati fuisse leguntur, 
 post leges in sacramento errauerant, quia iam introductum 
 fuerat baptisma domini et exclusum fuerat serui. et 
 ideo, quia post mandata diuina legibus debuerant ire in 
 regnum, non per uiolentiam: iam enim terminum temporis 
 fixerat Christus dicendo: a diebus Iohannis usque in 
 hodiernum. post hodiernum iam non licebat, quod heri licuit. 
 quare nolite uobis blandiri de dicto apostoli Pauli, qui non 
 post personam operarii interrogauit, sed post rem, cui res, 
 non persona displicuit. denique baptisma saluatoris iussit, ut

 

 

 
 
 
 discerent, qui non nouerant, quia non ipsum, sed aliud 
 _.acceperant. uos uero quid inmutatis? si res potuistis mutare, 
 recte feceritis, si tamen de lege aliquid feceritis. Paulus 
 dixit: in quo baptismate baptizati estis? et dixerunt illi: 
 Iohannis; persuasit eis, ut baptisma Christi acciperent. uos 
 non dicitis: quid accepistis, sed a quo accepistis, et insectamini 
 personas hominum et uultis iterare, quod semel est. qui baptizati 
 erant apud Ephesum, crediderant in paenitentiam et 
 remissionem peccatorum; recte illis dictum est, ut baptizarentur 
 in nomine patris et filii et spiritus sancti. uos uero 
 quid mutatis in hominibus, qui iam dixerunt se credidisse in 
 nomine patris et filii et spiritus sancti? siue ipsum interrogetis, 
 siue aliud, conuincamini necesse est peccare uos, siue 
 illud interrogetis, quod iussum non est, siue hoc uelitis facere, 
 quod iam factum est.

Redeo nunc ad illud uestrum, quod dicitis: \'qui non 
 habet, quod det, quomodo dat?\' unde haec uox est, de qua 
 lectione recitari potest? uox est de uico conlecta, non de 
 libro lecta: \'qui non habet, quod det, quomodo dat?\' haec 
 uerba in lege scripta non sunt; nam si, ut uultis, homo dat, 
 deus uacat, et si deus uacat, et apud uos est omne, quod 
 dandum est, ad uos sit conuersio; quos baptizatis, in nomine

 

 
 
 
 uestro tingantur. erubescite beatissimo Paulo clamanti et 
 suam gratulationem prontenti: numquid in nomine meo 
 baptizati estis? ille gaudet, quod duos solos et unam domum 
 baptizauerit; et uos populos rebaptizare contenditis et peccasse 
 uos et peccare gaudetis dicentes: \'quid dat, qui non habet, 
 quod det?\' cui creditur, ipse dat, quod creditur, non per 
 quem creditur. denique sub Iohanne infinita multitudo hominum 
 baptizata est; probate Iohannem aut accepisse aut 
 habuisse, quod daret. illo autem operante dabat deus, qui 
 dando non deficit; et nunc operantibus cunctis humana sunt 
 opera, sed dei sunt munera.

Iam illud quam ridiculum est, quod quasi ad gloriam 
 uestram a uobis semper auditur: \'ho.c munus baptismatis esse 
 dantis, non accipientis\'. et utinam hoc de deo diceretis, qui 
 huius rei dator est! sed quod stultum est, uos dicitis esse 
 datores. si ita est, et nos et uos teneamus singulos gentiles: . 
 uos, qui uos sanctos dicitis, interrogate eum, quem tenetis, 
 an renuntiet diabolo et credat domino; et ille dicat: \'nolo\'. 
 contra nos peccatores, ut uultis, interrogemus alterum gentilem, 
 an renuntiet diabolo et credat deo, et cetera, et dicat: 
 \'renuntio et credo\', et cetera. cum uos tingatis nolentem, 
 nos uolentem, dicatur, quis eorum possit ad dei gratiam pertinere. 
 utique sine dubio ille consequitur, qui credit, non 
 ille, pro cuius uoluntate, ut dicitis, sanctitas uestra succedit.

 

 
 
 
 operarios uos esse uel sero cognoscite, aut si in operario est 
 res ipsa, et non in se, hoc sibi uindicent aliqui homines in 
 artibus suis, ut, quia sic prouocatis, ad res diuinas etiam 
 artes conparemus humanas. cum pretiosus inficitur color, 
 natura saepe conuertitur, dum confectione uellus candidum 
 purpurascit. sic alba lana regalem transit in purpuram, 
 quomodo catechumenus in fidelem. utique dum incipit 
 esse, quod non erat, desinit esse, quod fuerat. lana et 
 colorem mutat et nomen, et homo et uocabulum mutat 
 et mentem. consideranda sunt effecta, retractanda sunt 
 efficientia. dicis a te datum esse, quod homo fidelis effectus 
 est. si hoc totum tuum est, dicat et operarius artifex purpurae, 
 quod pretiosum colorem in suis manibus habeat et 
 non procuret pretiosa pigmenta ex Oceano multis ignota, 
 quibus tincta uellera per colorem promoueantur in admirabilem 
 dignitatem, non admixto sanguine piscis purpuram solo tactu 
 conficiat. si igitur operarius iste per tactum solum dare 
 colorem non potest, sic nec operarius baptismatis ex se sine 
 trinitate dare aliquid potest. tale est et hoc, unde modo certamen 
 est. nam in quo baptizentur gentes, a saluatore mandatum 
 est; per quem baptizentur, nulla exceptione diacretum 
 est. non dixit apostolis: \'uos facite, alii non faciant\', quisquis 
 in nomine patris et filii et spiritus sancti baptizauerit, 
 apostolorum opus inpleuit. denique lectum est in euangelio

 
 
 
 lohanne dicente: magister, uidimus quendam in nomine 
 tuo expellentem daemonia et prohibuimus eum, quia 
 non sequitur nobiscum. sic Christus ait: nolite prohibere; 
 qui enim non est contra uos, pro uobis est. 
 nam et ipsis sic mandatum est, ut opus esset illorum 
 sanctificatio trinitatis; nec in nomine suo tingerent, sed in 
 nomine patris et filii et spiritus sancti: ergo nomen est, quod 
 sanctificat, non opus. intellegite uos uel sero operarios esse, 
 non dominos. et si ecclesia uinea est et uites sunt homines 
 et ordinati cultores, quid in dominium patris familias inruitis? 
 quid uobis, quod dei est, uindicatis? quid uultis uestrum esse 
 totum, ubi nec partem habere potestis? nam propter tumorem 
 uestrum, quo in nos intumescitis, increpat Corinthios beatissimus 
 Paulus: in se et Apollo actus temporis nostri conformat: 
 ne alter, inquit, in alterum intumescat. ut 
 ostenderet, quia hoc totum sacramentum baptismatis dei est, 
 ut illic sibi nihil uindicet operarius, sic ait: ego quidem 
 plantaui — hoc est: de pagano catechumenum feci — 
 Apollo rigauit — hoc est: ille catechumenum baptizauit. 
 sed ut cresceret, quod plantatum aut inrigatum est, deus 
 fecit. nam et quiuis hodie uolens uineam suam pastinare 
 operarium placita mercede conducit, qui curuato dorso et

 

 
 
 
 desudatis lateribus sinus terrae faciat, ubi deponat electa 
 plantaria, et aquam calcatis scrobibus superducat. scrobem 
 fodere et plantaria ponere potest; aquam inducere potest; 
 imperare, ut teneat, non potest; est enim hoc solius dei de 
 medullis palmitum producere radices coalescentes in terram 
 et gemmantes oculos, incrementa frondium prouocare. denique 
 beatus apostolus Paulus, ut uestram praesumptionem tumoremque 
 conpesceret, ne se aestimet operarius baptismatis aut 
 dominium habere, aut de tanto isto munere particulam sibi 
 aliquam uindicare, indicans, quia totum dei est, sic ait: 
 neque quia plantat neque qui rigat, est aliquid, sed 
 solus deus, qui ad incrementa perducit. operarii inter 
 alios estis intrante sole, hoc est finito saeculo potestis in die 
 retributionis nobiscum de mercede contendere. nolite uobis 
 maiestatis dominium uindicare. nam si ita est, uindicent sibi 
 et ministri, qui mensae dominicae famulantur, ut pro humanitate 
 exhibita ab inuitatis gratulatio eis referatur. Christi uox 
 est inuitantis: uenite, benedicti patris mei, percipite 
 regnum, quod uobis paratum est ab origine mundi. 
 ueniunt gentes ad gratiam; exhibet ille, qui inuitare dignatus est; ministerium exercet turba famulorum; non famulantibus, 
 sed pascenti referendae sunt gratiae. uos cum ministri sitis, 
 inuerecunde totum uobis conuiuii dominium uindicatis, cum 
 se et ceteros beatissimus Paulus famulos cum humilitate 
 fateatur; ne quis putaret in solis apostolis aut episcopis spem

 

 
 
 
 suam esse ponendam, sic ait: quid est enim Paulus uel 
 quid Apollo? utique ministri eius, in quem credidistis. 
 est ergo in uniuersis seruientibus non dominium, sed 
 ministerium. uides ergo iam, frater Parmeniane, ex tribus 
 speciebus supra memoratis illam primo tripartitam esse inmotam, 
 inuictam et inmutabilem operantis uero temporariam 
 esse personam.

Restat iam de credentis merito aliquid dicere, cuius est fides, 
 quam filius dei et sanctitati suae anteposuit et maiestati. non enim 
 potestis sanctiores esse, quam Christus est; ad quem cum mulier 
 illa ueniret, cuius filia erat mortua, et rogaret, ut suscitaretur, 
 nihil promisit de uirtute sua, sed post fidem interrogat 
 alienam, ut, si mulier crederet, pro matris credulitate filia 
 surgeret, si non crederet, uirtus filii dei feriata cessaret. 
 interrogatur mulier, respondit se credere fieri posse; quod 
 rogabat. iubetur ire, redit ad domum mulier, inuenit puellam 
 uiuam, quam dimiserat mortuam. non ruit in oscula, non 
 properat in amplexus, sed redit, ut saluatori gratias ageret; 
 et ut ostenderet filius dei se uacasse, fidem tantummodo 
 10 operatam esse: uade, inquit, mulier, in pace, fides tua 
 te saluauit. ubi est, quod dicitis: \'dantis est, non accipientis?\' 
 quid uobis uidetur et centurionis fides? cuius puer 
 cum male haberet, saluatorem petiit, ut ab eo mortem

 

 
 
 
 repelleret. iam Christus pereuntem ueniebat ad puerum; sic eum 
 centurio tenuit, ut indignitatem tecti sui confessus, quod filius 
 dei totus non deberet intrare, sed suam uirtutem mittere, 
 qua puer fugata morte reuiuiscere potuisset. non fortitudo 
 centurionis, non sapientia laudata est, sed fides: et curatus 
 est puer in illa hora. certe \'dantis est, non accipientis\' 
 multa sunt huiusmodi in euangelio de fide perfecta, sed uel 
 tria conplenda sunt fidei testimonia. quid uobis uidetur et 
 illa mulier, quae de secreto causae feminarum, cum per annos 
 duodecim laboraret et omnem substantiam suam in medicos 
 erogasset, cum uideret a filio dei tantas celebrari uirtutes, 
 processit in turbam, uidet medicum, uidet et populum. cogebat 
 illam dolor, ut medicinam peteret, pudor inpediebat, ne 
 causam suam coram masculis indicaret. inuenit consilium 
 tacita tides. mittam, inquit, manum meam et tangam 
 fimbriam uestimenti huius, et sanafiam. nemine uidente 
 inter turbas manum misit, tetigit et sanata est; nec ausa est 
 indicare, quod ausa non fuerat petere. sed ne fructus fidei 
 apud ignorantes latere uideretur, sic saluator ait: quis me 
 tetigit? mirati sunt discipuli eius dicentes: turbae te conprimunt; 
 tu dicis: quis me tetigit? et Christus: quis 
 me, inquam, tetigit? sensi a me exisse uirtutem. sic 
 mulier confessa est se tetigisse et sanam esse. iamdudum pro 
 filia mater petiit, pro puero centurio postulauit; hoc loco 
 nec mulier petiit, nec Christus promisit, sed fides quantum 
 praesumpsit, exegit: certe \'dantis est, non accipientis.\'

Nam quod ad amplificandos tractatus tuos, frater Parmeniane, 
 Naaman Syrum quasi inmaturam quandam durissimorum 
 nascentium uulnerum massam diu describere uoluisti, 
 quid hoc ad praesentem pertinet causam? bene hoc diceres 
 et longa oratione recte uti potuisses, si inuenires aliquem 
 catechumenum scabrosissimis moribus, qui gereret durissimam 
 mentem, qui lenissimam gratiam aquae salutaris accipere 
 detrectaret. bene hominis innouationem uerbis a te dictis 
 ostenderes, bene ueternosam naturalem duritiam in infantilem 
 carnem inmutari ac molliri posse monstrares. in hoc uero 
 negotio, quod inter partes tempore praesenti tractatur, ut quid 
 a te talis commemorata est lectio? in qua non legitur aliquis 
 illum leprosum Syrum ante dictum uel iussione Helisaei lauisse, 
 ut merito denuo melius lauaretur. quod et si fieret, nec sic 
 nobis occurreret, quod recte imitari possetis. non enim legitur 
 ille prius lauisse in fluminibus Syriae aut ab aliquo lotus 
 esse et nihil profecisse. nam et si hoc legeretur non ad 
 Helisaei laudem, qui non lauit, sed consilium dedit, sed ad 
 Iordanis gloriam pertineret, illi homini in eo flumine primitiuam 
 gratiam prouenisse, in quo postea sub Iohanne per 
 confessionem in paenitentiam populorum peccata fuerant 
 moritura.

Postremo qualis est illa pars tractatus tui de caelestibus 
 nuptiis, ubi spem amputans futurorum totum in praesenti 
 tempore posuisti dicendo a societate uestra proiectum esse 
 eum, qui ianitores et ministros fefellerit uestros, ut a communione 
 fidelium foras cum iniuria mitteretur. si ita est, nihil 
 est, quod speret fides, nihil, quod resurrectio repraesentet, 
 nihil, quod in caelis amplius expectetur, nihil, quod rex ille 
 [caelestis] et pater familias deus in suo conuiuio agnoscat, 
 cum praesentia multorum gaudeat et de aliquorum absentia 
 contristetur. et multos dicat uocatos, paucos uero electos; 
 nihil erit, quod irascatur uestem nuptialem non habenti, cum 
 filius dei ipse Christus sit sponsus et uestis et tunica natans 
 in aqua, quae multos uestiat et infinitos expectet nec uestiendo 
 deficiat. sed ne quis dicat temere a me filium dei uestem 
 esse dictum, legat apostolum dicentem: quotquot in 
 nomine Christi baptizati estis, Christum induistis. o 
 tunica semper una et inmutabilis, quae decenter uestiat et omnes 
 aetates et formas nec in jnfantibus rugatur nec in iuuenibus 
 tenditur nec in feminis inmutatur! aderit profecto ille dies, 
 ut caelestes nuptiae incipiant celebrari; illic qui baptisma 
 singulare seruauerint, securi discumbent. nam. quicumque a 
 uobis se rebaptizari consenserit, huiusmodi homini non denegatur 
 resurrectio, quia credidit in resurrectionem carnis; 
 resurget quidem, sed nudus. sed quia nuptiali ueste a uobis 
 se expoliari permisit, hanc patris familias auditurus est uocem

 

 
 
 
 \'amice — hoc est diccre: agnosco te — aliquando renuntiaueras 
 diabolo et ad me conuersus fueras et dederam tibi 
 uestem nuptialem; ut quid sic uenisti non habens, quod tibi 
 dedi?\' hoc est dicere: quare non habes, quod tibi dedi? nemo 
 enim potest irasci non habenti rem, quae data non sit. 
 uestem nuptialem inter istos acceperas et solus non habes? 
 quare nudus et lugubris uenisti? quis tibi detraxit spolia? 
 quas fraudulentas adisti fauces? quos incurristi latrones? 
 quotquot tales uenturi sunt, locum in illo conuiuio non 
 habebunt.-

Et ut uel sero conpendium faciam, credo etiam hoc 
 sufficere; etsi tot probationes minime diceremus: uobis absentibus 
 uerbo tenus baptizati sunt mille: ex his sorte sua 
 defuncti sunt centum. abstinete paulisper ab hoc scelere 
 manus. sanctitas, ut dicitis, uestra primo resuscitet sepultos, 
 emendet, si potest, mortuos et sic reuertatur ad uiuos. si 
 mortuos suscitare non potestis, ut quid uiuentibus conamini 
 manus inferre, nisi ut conpleatur, quod per Ezechielem prophetam 
 de uobis locutus est deus dicens: ut occiderent 
 animas, quas non oportuit mori.

Ut mihi uidetur, liquido demonstratum est, in diuinis 
 sacramentis quid nefarie feceritis. iam illa ostendenda sunt, 
 quae crudeliter ac stulte uos fecisse negare minime poteritis. 
 quid enim tam sacrilegum quam altaria dei, in quibus et uos 
 aliquando obtulistis, frangere, radere, remouere, in quibus et 
 uota populi et membra Christi portata sunt, quo deus omnipotens 
 inuocatus sit, quo postulatus descenderit spiritus 
 sanctus, unde a multis et pignus salutis aeternae et tutela

 
 
 
 fidei et spes resurrectionis accepta est? altaria, inquam, in 
 quibus fraternitatis munera non iussit saluator inponi, nisi 
 quae essent de pace condita. depone, inquit, munus tuum 
 ante altare et redi prius, conc ό rda cum fratre tuo, 
 ut possit pro te sacerdos offerre. quid est enim altare 
 nisi sedes et corporis et sanguinis Christi? haec omnia furor 
 uester aut rasit aut fregit aut remouit. hoc igitur inexpiabile 
 nefas, si de aliqua ratione descendit, uno modo fieri debuit. 
 sed ut aestimo, alio loco copia lignorum frangi iussit, aliis 
 uero ut altaria raderent, lignorum inopia imperauit; ut autem 
 alii remouerent, ex parte uerecundia persuasit; ubique tamen 
 nefas est, dum tantae rei manus sacrilegas et inpias intulistis. 
 quid perditorum conductam referam multitudinem et uinum 
 in mercedem sceleris datum? quod ut inmundo ore sacrilegis 
 haustibus biberetur, calida de fragmentis altarium facta est. 
 si liuoris iudicio nos uobis sordidi uidebamur, quid uobis 
 fecerat deus, qui illic inuocari consueuerat? quid uos offenderat 
 Christus, cuius illic per certa momenta corpus et sanguis 
 habitabat? quid uos offendistis etiam uos ipsi, ut illa 
 altaria frangeretis, in quibus ante nos per longa temporum 
 spatia sancte, ut arbitramini, obtulistis? dum inpie persequimini 
 manus nostras illic, ubi corpus Christi habitabat, feristis 
 et uestras. hoc modo Iudaeos estis imitati: illi iniecerunt 
 Christo manus in cruce, a uobis percussus est in altari. si 
 catholicos illic insectari uoluistis, uel uestris illic antiquis

 

 
 
 
 oblationibus parceretis. ibi modo superbus inuentus es, ubi 
 iamdudum humilis offerebas, ibi libenter peccas, ubi pro multorum 
 peccatis orare consueuerap. hoc faciendo in numerum 
 sacrilegorum sacerdotum libenter intrastis, sociati sceleribus 
 profanorum, de quibus apud dominum Helias propheta querelam 
 deponit; his enim locutus est uerbis, quibus et uos inter 
 alios ab ipso accusari meruistis: domine, inquit, altaria 
 tua confregerunt. dum dicit \'tua\', indicat, quia res est dei, 
 ubi deo aliquid a quocumque oblatum est. sufficeret insaniae 
 uestrae, quod membra laniastis ecclesiae, quod dei populos 
 iamdudum in unitate positos uestris seductionibus diuisistis. 
 inter haec omnia uel altaribus parceretis. cur uota et desideria 
 hominum cum ipsis altaribus confregistis P illinc enim 
 ad aures dei ascendere populi solebat oratio. cur concidistis 
 precibus uiam? et ne ad deum supplicatio de more solito 
 ascensum haberet, inpia manu quodammodo scalam subducere 
 laborastis? et tamen cum omnium uestrum una sit coniuratio, 
 in hoc titulo simili errore dissimiliter deliquistis. si suffecerat 
 remouere, non licuit frangere; si oportuit frangere, 
 rasisse peccatum est; si enim non licuit, sicut inter uos 
 placuit, recte uidetur fregisse, qui fregit. iam reus 
 est, qui maiorem partem radendo seruauit. quae est ista

 

 
 
 
 noua et stulta sapientia nouitatem quaerere in uisceribus 
 uetustatis et remota quasi quadam corporis cute in latenti 
 corpore cutem quasi alteram quaerere! donum, quod ad se 
 pertinet et in se totum est, quod unum est, inde cum aliquid 
 fuerit ablatum, minui potest, non potest inmutari. rasisti 
 equidem, quod tibi uisum est; sed adhuc ibi est, quod odisti. 
 quid? quodsi sic coniurastis, ut quae a nobis in nomine dei 
 in ipso ministerio tacta sunt, inmunda uiderentur? quis 
 fidelium nescit in peragendis mysteriis ipsa ligna linteamine 
 cooperiri? inter ipsa sacramenta uelamen potuit tangi, non 
 lignum; aut si tactu possunt penetrari uelamina, ergo penetrantur 
 et ligna; si penetrari possunt ligna, penetratur et 
 terra; si a uobis lignum raditur, et terra, quae subter est, 
 fodiatur, altam facite scrobem, dum pro uestro arbitrio 
 quaeritis puritatem. sed obseruate, ne ueniatis ad inferos et 
 illic inueniatis Core; Dathan et Abiron scismaticos, magistros 
 scilicet uestros. ergo et fregisse uos et rasisse constat altaria. 
 quid est, quod in hac re subinde uester quasi languere uisus 
 est furor? uidemus enim uos postea mutasse consilium et 
 altaria a uobis iam non frangi nec radi, sed tantummodo 
 remoueri. si hoc sufficiebat, illa, quae prius a uobis facta 
 sunt, et uos indicatis, quia fieri minime debuerunt.

Hoc tamen inmane facinus a uobis geminatum est, dum 
 fregistis etiam calices, Christi sanguinis portatores, quorum 
 species reuocastis in massas merces nefariis nundinis procurantes 
 — ad quam mercem nec emptores eligere uoluistis — 
 sacrilegi, dum inconsiderate uendidistis, auari, dum uenditis. 
 passi estis etiam conburi manus uestras, quibus ante nos 
 eosdem calices tractabatis. eam rem tamen passim uendi 
 iussistis, emerunt forsitan in usus suos sordidae mulieres, 
 emerunt pagani facturi uasa, in quibus incenderent idolis 
 suis. o scelus nefarium, o facinus inauditum auferre deo, 
 quod idolis praestes, subducere Christo, quod proficiat sacrilegio!

Sed uideo hoc uos loco inuidiam nobis falso conflantes 
 ad Aggaeum prophetam uelle confugere, ubi scriptum est: 
 quae tetigerit pollutus, polluta sunt. liuore interueniente 
 facile est iratis iactare conuicium; sed semper dum 
 intenditur crimen, necessaria est manifesta probatio. quis enim 
 nostrum intrauit templa? quis uidit sacra sacrilega? pollui 
 homines possunt fumis, nidoribus, sacrilegiis, sacrificiis, sanguine; 
 sed in hac causa quis ingressus est templum? quis 
 incendit idolis? quis inmundis nidoribus maculatus est? quis 
 sanguinem uel pecudis inmundae uel hominis fundi aspexit?

 

 
 
 
 quem probatis ad aliquod facinus commodasse consilium? in 
 societate alicuius sceleris uel unum episcopum conuincite, si 
 potestis. de nescio quo primate suspicamini, qui eodem tempore 
 ambulasse dicebatur. suspicio non est idoneum crimen. 
 quis eum accusauit? quis eum conuicit? ubi uel erubuit 
 uel confusus est? seruate uobis suspiciones uestras. igitur, 
 sicuti supra diximus, in hac causa quicquid aspere fieri potuit, 
 dum illa res in origine reuocatur, ad principes uestros pertinere 
 monstrauimus; unde est, quod catholicos quasi pollutos 
 appellas? an quia uoluntatem et iussionem dei secuti sumus 
 amando pacem, communicando toto orbi terrarum, sociati 
 orientalibus, ubi secundum hominem suum natus est Christus, 
 ubi eius sancta sunt inpressa uestigia, ubi ambulauerunt 
 adorandi pedes, ubi ab ipso filio dei factae sunt tot et tantae 
 uirtutes, ubi eum sunt tot apostoli comitati, ubi est septiformis 
 ecclesia. a qua uos concisos esse non solum non 
 doletis sed quodammodo gratulamini. quia unitatem deo 
 placitam amauimus, pollutos uocatis; quia Corinthiis, Galatis, 
 Thessalonicensibus adsensum adcommodauimus communionemque 
 coniungimus, pollutos uocatis; quia furtiuas uobiscum 
 non legimus lectiones, pollutos uocatis — aut negate uos alienas 
 lectiones legere, si potestis. ut quid audetis epistulas ad

 

 
 
 
 Corinthios scriptas legere, qui Corinthiis communicare noluistis? 
 ut quid ad Galatas, ad Thessalonicenses scripta 
 recitatis, in quorum communione non estis? cum haec omnia 
 ita esse constet, intellegite uos ab ecclesia sancta esse concisos 
 et nos non esse pollutos. ubi est ergo, quod tibi 
 putas Aggaeum prophetam posse succurrere? igitur altaria et 
 uasa supra memorata et in manibus uestris iamdudum 
 fuerant et in nostris: si infamatis manus nostras, quare illic 
 damnatis et uestras? sed dicitis lectum esse: quod tetigerit 
 pollutus, pollutum est. fac aliquem pollutum esse, ut 
 possint ab eo tacta uideri polluta. esto, si solus sit tactus 
 et non interueniat inuocatio nominis dei, quae et tetigerit 
 pollutus, [polluta erunt] inquinari possunt, si de deo taceatur. 
 nam si sit inuocatio nominis dei, ipsa inuocatio sanctificat, 
 et quod pollutum esse uidebatur. denique cum ducenta et 
 quinquaginta turibula, quae sacrilegorum et peccatorum 
 manibus portabantur, cum eosdem peccatores absorberet terra, 
 remanserunt de manibus eorum excussa turibula. et dum 
 dubitaret Aaron sanctus sacerdos, quidnam de his faceret, 
 audiuit uocem dei dicentis; tolle Aaron haec uasa et fac 
 inde laminas et pone in angulis arcae testamenti 
 domini, quoniam, licet illi peccauerint, qui ea ferebant, 
 tamen uasa illa sancta sunt, quia nomen meum

 

 
 
 
 illic inuocatum est, dicit deus. et utique plus est portare 
 quam tangere. ergo iam liquido apparet ex inuocatione nominis 
 dei posse aliquid sanctificari, etiam si peccator inuocet 
 deum; non enim tantam uim potest habere tactus, quantam 
 habet diuini nominis inuocatio. nam et uos, qui uobis de 
 uestra sanctitate praesumitis, dicite, si tactus sanctificat aut 
 inuocatio. utique inuocatio, non tactus; aut si de solo tactu 
 praesumitis, tangite tabulam, lapidem, uestem: uideamus, an 
 sancta esse possint, si de deo taceatur.

Iam illud quam stultum, quam uanum est, quod ad 
 uoluntatem et quasi ad dignitatem uestram reuocare uoluistis, 
 ut uirgines dei agere paenitentiam discerent, ut iamdudum 
 professae signa uoluntatis capitibus postea uobis iubentibus 
 inmutarent, ut mitellas alias proicerent et alias accepissent. 
 primo dicite nobis, ubi uobis de mitellis aliquid mandatum 
 est. uirginitas enim uoluntatis res est, non necessitatis. 
 denique stabularius ille Paulus apostolus, cui confossus peccatorum 
 uulneribus populus commendatus est, duos denarios, 
 quos erogasset, acceperat, duo scilicet testamenta, haec per 
 doctrinam quasi sumptus inpendit, docuit, quomodo coniugales 
 christiani debeant uiuere: de quo cum quaereretur, quid de

 

 
 
 
 uirginibus praeciperet, respondit de uirginibus nihil esse 
 mandatum. confessus est se duo testamenta, hoc est duos 
 denarios erogasse: expliciti erant quodammodo sumptus, sed 
 quia, qui saucium commendauerat, promiserat se redditurum, 
 quicquid in curam amplius erogasset, post inpensos duos 
 denarios non praecepta, sed consilium erogat Paulus ad 
 uirginitatem; nec inpedimento est uolentibus nec nolentes 
 inpellit aut cogit: qui dederit uirginem suam, bene facit, 
 et qui non dederit, melius facit. haec sunt uerba consilii 
 nec ulla sunt praecepta coniuncta, uel de qua lana mitella 
 fieret uel de qua purpura pingeretur. non enim hoc panno 
 potest uirginitas adiuuari, non inde conpescuntur aestus animi, 
 quos interdum aetas accendit, non inde subleuatur mens, quae 
 nonnumquam desideriorum ponderibus premitur. nam si ita 
 esset, non una sed plurimae uirginis capiti inponerentur, 
 ut, quotienscumque animum carnis desideria pungerent, contra 
 inpugnationem mentis mitellarum numerus dimicaret. res 
 inuenta est ad signum capitis, non ad remedium castitatis. 
 denique talis pannus ueterari et rodi et perire potest; et 
 tamen uirginitas. si inlaesa sit, sine mitella tuta esse potest. 
 spiritale nubendi hoc genus est. in nuptias sponsi iam

 

 
 
 
 uenerant uoluntate et professione sua; et Ut saecularibus nuptiis 
 se renuntiasse monstrarent et iunctas spiritali sponso, soluerant 
 crinem: iam caelestes celebrauerant nuptias. quid est, quod eas 
 iterum crines soluere coegistis? quid, inquam, quod ab ipsis per 
 uos exacta est secunda professio? quis est alter spiritalis sponsus, 
 cui iterum nuberent? quando mortuus est, cui nupserant, ut 
 iterum nubant? nudastis denuo capita iam uelata, de quibus 
 professionis detraxistis indicia, quae contra raptores aut 
 petitores uidentur inuenta. in mitella indicium est uoluntatis, 
 non castitatis auxilium: ut rem iam deo deuotam nec, qui 
 sponsabat, perseueret petere aut ne raptor audeat uiolare. 
 signum est ergo, non sacramentum. inuenistis igitur huius 
 modi uirgines, quae iam spiritaliter nupserant, quas secundas 
 coegistis ad nuptias, et ut crines iterum soluerent, imperastis. 
 hoc nec mulieres patiuntur, quae carnaliter nubunt. ex quibus 
 si alicui maritum post matrimonii orbitatem mutare contigerit, 
 non repetitur temporalis illa festiuitas, non in altum tollitur, 
 non populi frequentia procuratur. detraxistis igitur non capitis 
 ornamenta, sed, ut supra diximus, melioris uoluntatis indicia.

 
 
 
 iam consecratos deo sparsistis inmundis cineribus crines, 
 iussistis etiam salsa aqua perfundi. et utinam uel id, quod 
 tulistis, uelociter reponeretis: produxistis moras, ut retractae 
 in pristino habitu aliquae diutius remanerent, retractis signis, 
 quibus se iamdudum contra petitores et raptores muniuerant. 
 qui cum uiderent praescriptionem. sibi iamdudum obpositam 
 a uobis esse sublatam, de sponsis raptores effecti sunt: nec 
 uisus est sibi unusquisque peccasse, dum talem rapuit, 
 qualem uiderat, quando, ut uxorem acciperet, postulabat.

In hoc genere quanta damna fecistis deo, quanta lucra 
 diabolo procurastis! conflastis inpie calices, crudeliter confregistis 
 et inconsulte rasistis altaria; puellas miseras non 
 sine obprobrio, ut secundam mitellam acciperent, coegistis, 
 cum de prima in lectione recitari non possit. et illud praetermittere 
 nequeo, quod nec deo est placitum nec a uestris cultoribus 
 excusari nec ab aliquo homine defendi potest. per 
 iudicia saecularia et leges publicas diuinae legis instrumenta 
 executione officiorum a plurimis extorquenda esse duxistis, 
 uolentes soli habere, quod pax in commune possederat. non 
 uereor christianus dicere, quod uobis postulantibus gentilis

 
 
 
 executio non potuit ignorare: uelamina et instrumenta dominica 
 extorsistis. quae iamdudum fuerant in commune possessa; 
 extorsistis cum codicibus pallas: iudicio superbiae uestrae 
 utraque arbitrati estis esse polluta. nisi fallor, haec omnia 
 purificare properastis- lauistis procul dubio pallas; indicate, 
 quid de codicibus feceritis. in omnibus iudicium prouidentiae 
 uestrae debet esse aequale: aut utrumque lauate aut utrumque 
 dimittite. quodsi aliter facias, corrupisti diligentiam 
 tuam; pallam lauas, codicem non lauas: si in una parte 
 bonum est, in altera malum est. non potes negare offendere 
 te in una, si in altera promereris, et si gaudes, quod in una 
 uidearis religiosus, debes et plangere. quia teueris in altera 
 parte sacrilegus.

Iam illud quale est. quod in multis locis etiam parietes 
 lauare uoluistis et inclusa spatia aqua salsa spargi praecepistis. 
 o aqua quae dulcis a deo creata es, super quam ante ipsos 
 natales mundi sanctus spiritus ferebatur. o aqua, quae ut 
 purum faceres orbem, lauisti terram! o aqua, quae sub Moyse, 
 ut naturalem amaritudinem perderes. indulcata ligno tot populorum 
 pectora suauissimis haustibus satiasti! restabat tibi

 

 
 
 
 post promotionem non leuiter degradari. praesentia Moysi 
 in te amaritudo moritur et a scismaticis hodie cum catholicorum 
 turba dulcedo tua uexatur. pares patimur bellum, 
 pares expectamus uindicem deum. dic, frater Parmeniane, 
 quid uobis fecerat locus, quid ipsi parietes, ut a uobis ista 
 paterentur. an quia illic rogatus est deus? an quia illic laudatus 
 est Christus? an quia illic inuocatus est spiritus sanctus? 
 an quia uobis absentibus illic prophetae et sancta euangelia 
 recitata sunt? an quia illic fratrum iamdudum litigantium 
 concordauerant mentes? an quia unitas deo placita in qua 
 habitaret, inuenerat domum? indicate, quid illic lauare potuistis. 
 si catholicorum uestigia et in uico et in platea calcauimus, 
 quare non omnia emendatis? nam et fouendorum 
 corporum causa eadem nos et uos lauacra pariter abluerunt 
 et ante uos frequenter nostrorum loti sunt multi. si post nos 
 purificanda putatis omnia, lauate et aquam, si potestis; aut 
 si uestigia, ut supra diximus, nostra uobis uidentur esse 
 polluta; sufficeret terra; ut quid et parietes lauare uoluistis, 
 in quibus humana non possunt poni uestigia? parietes non 
 calcare, sed tantum uidere potuimus. si et quod tangit aspectus, 
 lauandum esse censetis, cur cetera dimisistis inlota? uidemus 
 tectum, uidemus et caelum, haec a uobis lauari non possunt. 
 illa lauando promeriti estis deum, ista non lauando inexpiabile 
 uidemini incurrisse peccatum. cum igitur alibi quasi diligentes 
 uideri uultis, alibi neglegentes estis inuenti — si tamen

 
 
 
 diligentia dicenda est stultitia et, ut uero nomine appellem, 
 uanitas uestra: nisi forte quia hoc faciendo in pauorem 
 misistis populos inperitos, ut, quia lota est columna, lauarentur 
 et corpora. si in his rebus consilium latet, miseros subtiliter 
 decepistis; si talis res sine consilio gesta est, manifesta est 
 uestra hebetudo. haec uos stulte fecisse et a uobis seducti 
 cognoscunt nec uos ipsi negare poteritis.

Quid referam etiam illam inpietatem de uestra coniuratione 
 uenientem, quia ad hoc basilicas inuadere uoluistis, ut 
 uobis solis cimiteria uindicetis non permittentes sepeliri 
 corpora catholica? ut terreatis uiuos, male tractatis et mortuos 
 negantes funeribus locum. si inter uiuentes certamen 
 fuerat, odia uestra uel mors aliena conpescat. iam tacet, cum 
 quo paulo ante litigabas; quid insultas funeri? quid inpedis 
 sepulturae? quid cum mortuis litigas? perdidisti malitiae 
 fructum. et si corpora non uis in unum quiescere, animas 
 tamen in uno apud deum positas non poteris separare.

Omnia denique, quae a uobis geruntur, ex toto narrari 
 non possunt, sed tamen concedantur uobis, qui erroris huius 
 magisterium possidetis. iam et de uestris silere quis posset, 
 de illis scilicet, quos aut factione aut subtilitate, ut uestros 
 faceretis, seducere potuistis, non solum masculi sed etiam 
 feminae: ex ouibus subito facti sunt uulpes, ex fidelibus perfidi, 
 ex patientibus rabidi, ex pacificis litigantes, ex simplicibus 
 seductores, ex uerecundis inpudentes, feroces ex mitibus, 
 ex innocentibus malitiae artifices. post quod ad uos delapsi

 
 
 
 sunt aut delapsae, dolent alios ibi esse, ubi nati sunt; bene 
 stantes in lapsus suos inuitant; si scirent se gloriam consecutos, 
 felicitate sua tacite fruerentur. nunc autem perditos 
 transitus suos consolari cupientes, ceteros ut similiter labantur, 
 inuitant et residentes in sinu matris ecclesiae quasi pigros 
 et tardos accusant. his enim uerbis loqui non erubescunt: 
 \'Gai Sei uel Gaia Seia, quamdiu te tenes?\' hoc est dicere: 
 iam meum sequi debes errorem, iam debes deserere ueritatem. 
 [quam diu te tenes? hoc est dicere:] imitare lapsus meos, 
 imitare transitus turpes. quamdiu fidelis uocaris? iam fidem 
 desere, iam paenitentiam disce: uos estis aucupes, et illi aut 
 illae sunt aues. sed quia non est unum aucupum genus: alii 
 sunt, qui arte simplici altis fundatas radicibus in faciem 
 nemoris diffusas arbores petunt, ubi aues simplici uolatu 
 naturalibus ramis insidunt; non illic numerantur fraudes, non 
 artificiosa consilia; ars una est et sola capiendi peritia. illi 
 uos aucupi similes dico, qui post discessum noctis ante lucis 
 aduentum non aliorum more naturales uadit ad arbores. sed 
 ipse arborem portans futurum nemus stringit in fascem aridam 
 arborem nullis radicibus fultam multiplici fraude conponit. 
 cui adulterinos inserit ramos, et quae suas iamdudum succisa. 
 perdidefat, alienas accipit frondes. alias aues clausas portat 
 in cauea, euisceratas alias ad imaginem uiuentium, olim

 
 
 
 extinctas fallacibus ramis quasi uiuentes inponit. aliae latent 
 in caueis, aliae quasi uiuentes uidentur in ramis. iungitur 
 una geminata fraude calliditas, et ut decipi uiuarum uolantium 
 simplicitas possit, quas mortuas esse constat, uidentur 
 tendere colla cum uocibus, et quae latent in carcere suo, 
 quasi de gutture cantant alieno. inter alterius imaginem et 
 alterius uocem dolus unus operatur: captiuae liberas capiunt 
 et mortuae uiuentes occidunt. tales sunt, quos aut rebaptizatione 
 aut paenitentia sauciastis, ne soli aut solae perisse 
 uideantur, alios uel alias secum perire magno studio et labore 
 contendunt.

Post traditores ostensos et sanctam ecclesiam demonstratam, 
 post repulsas quas ingerebatis calumnias et post 
 peccata uestra, quae a deo increpari meruerunt, ordine suo 
 et iteratio sacramentorum et praesumptiones uestrae et terrores 
 ostensi sunt. iam responsorum dictorumque nostrorum 
 finis esse debuerat; sed quoniam post inuidiae siluam securibus 
 ueritatis abscisam uideo adhuc uestras uel uestrorum

 
 
 
 prouocationes pullulare, quas uos audio dicere, ad unam 
 communionem non oportuisse quaeri, cum filios traditorum 
 uos esse constiterit, ad ea pauca respondeam. reuera sufficiebat 
 sibi ecclesia catholica habens innumerabiles populos 
 in prouinciis uniuersis, sufficiebat et in Africa, licet in paucis; 
 sed deo uestra separatio non placebat, quoniam diuulsa fuerant 
 unius corporis membra et contra uoluntatem dei fratres a 
 fratribus errabatis. quamuis domesticum iudicium in parentibus 
 uestris operatum sit, ut ultro recederent, qui pro admissa 
 traditione abici debuerant, nullum iudicium celebratum est, 
 sed sententiae est operatus effectus. pellendi fuerant post 
 traditionem, de qua sibi in concilio Numidiae confessi sunt; 
 sed ne inuidia esset, excusata est iudicandi seueritas, dum 
 maiores uestri ultro inuenerunt de reatu consilium, ut cooperto 
 crimine suo quasi superbi discederent, quibus et dolere et 
 erubescere debebatur. illi namque si illo tempore bono pacis 
 unitatem facere debuerant, etiam et ipsi ab ecclesia non 
 fuerant repellendi, in quibus necessitas excusauerat uoluntatem. 
 non enim aliqui illorum sponte tradiderant aut hoc peccatum 
 cum ceteris delictis poterit coaequari. qurcquid enim deus 
 fieri noluit, ore suo prohibuit, quo modo dixit: non occides, 
 non moechaberis, et cetera. potuit etiam hoc prohibere,

 

 
 
 
 quod a parentibus uestris admissum est; sed quoniam aliud 
 est, quod facit animus, aliud est, quod operatur euentus, 
 quicquid de uoluntate potest ab homine fieri, hoc meruit 
 prohiberi; quicquid necessitas peccat, non potest magnis 
 uiribus accusari. denique uoluntas habet poenam, necessitas 
 ueniam. homicida, scelus dum nemo cogit, potest et facere, 
 potest et non facere; adulterium moechus, dum de foris nemo 
 conpellit, potest admittere, potest et non admittere, et cetera 
 huiusmodi, in quibus liberum habetur arbitrium. ideo prohibita 
 dum geruntur, iudicio destinantur, non interdicta dum 
 aliqua necessitate fiunt, forte facile dignetur ignoscere, qui 
 noluit prohibere. deniquedelictum, hoc quod quasi capitale 
 potuit obi i parentibus uestris. si illo in tempore nudarentur 
 aut in iudicium uocarentur, possent sibi exemplo non uno 
 succurrere, ubi primis temporibus aut tabulae legis fractae 
 aut libri traditi esse leguntur uel incisi et incensi, et nemo 
 damnatus est. si, ut supra dixi, parentes uestri illo tempore 
 nudarentur, si accusari potuissent, sine dubio dicerent se 
 nihil amplius fecisse a Moyse legislatore. quamuis non sibi 
 similent sed inter se repugnent necessitas et uoluntas, cum 
 eodem nomine legis parentum uestrorum et Moysi una fuerit 
 causa. possent dicere parentes uestri illud se de necessitate 
 fecisse, quod Moyses prior fecerit de uoluntate. qui cum 
 populo indignaretur, non considerauit, quia deus digito suo 
 scripserat — et plus est, quod scriptum est in caelo, quam 
 quod in terra, et non est unum, quod fecit dei digitus et 
 quod scripsit calamus humana manu conpositus. Moyses 
 ferebat, quod per nubem acceperat, et parentes uestri tradiderunt, 
 quod data mercede confecerant. recte se parentes uestri 
 defenderent docentes capitale crimen non esse, si id fecisset so 
 unusquisque eorum magno metu perterritus, quod Moyses 
 fecisset iratus. et non legimus dominum indignatum esse 
 Moysi nec uindicasse confractas tabulas, quas manu sua perscripserat, 
 nec peccator appellatus est nec punitus. sic lex

 
 
 
 a deo profecta est, ut aqua de fonte dilabitur aut poma, quae 
 de arbore salua radice carpuntur. non perit, quod erogatum 
 est, si in origine sua saluum est. denique Moyses post tabulas 
 sparsas legis et comminutas non damnari meruit et Sina 
 postea montem reuocatus ascendit et loqui cum deo iterum 
 meruit et secundum legem innouatam accepit, quam prodiit 
 titulus libri, qui Graeco uocabulo deuteronomos scribitur. 
 ecce non perit in lege, quod saluum fuerat in origine. sed 
 ne cui uideatur Moyses habuisse meritum, ut de conloquio 
 quandam apud deum fiduciam et ideo deum non iratum esse, 
 et hoc si ita esset, semper amicitia meritum suum et fructum 
 exigere debebat: quare in eum postea uindicatum est, quod 
 offendit? nonne ut ostenderetur leue fuisse illud, quod iratus 
 admiserat? lex in deo sana fuit, et postquam ab homine cum 
 tabulis lapideis fracta est; deuotio quae ab homine debebatur, 
 ubi exhibita non est, Moyses illam poenam meruit, ut medio 
 itinere moreretur, ne terram promissionis intraret, unde constat 
 non magnum peccatum posse conputari, quod in praesenti 
 exemplo potuit inpune committi. haec si a parentibus uestris 
 dicerentur, quis eis communionem negare potuisset? quid? si 
 et illa consequentia exempla proponerent, in quibus legitur, 
 innouata lex cum haberetur in arca et populus Israhel in 
 proelio uinceretur. lex quae in arca consilio populorum in 
 hostes adlata est, quae ab ipsis presbyteris et ceteris filiis 
 Israhel defendi non potuit, et inimicis est tradita, dum minus 
 est reportata: tradita lege qui adferendam dixerant, fugerunt 
 timidi et non leguntur postea in uindicta aliquid passi. si a 
 parentibus uestris haec ratio redderetur, quis eos a commu- 
 nione sua repellere potuisset? quid? si nec illa exempla

 

 

 

 
 
 
 tacuissent principes uestri, quibus legitur Baruch librum legis, 
 quem ex ore Hieremiae prophetae exceperat, tradidisse scribae 
 Iudin et a principibus regis iussum esse, ut et ipse Baruch, 
 qui exceperat, et Hieremias, per quem deus locutus erat, 
 fugerent et laterent. Hieremias dictabat, Baruch tradidit, 
 fugerant ambo; ad Ioachim regem liber adlatus est, qui rex 
 cum ante se pro qualitate temporis frigidi arulam habuisset 
 . ardentem et librum a Iudin scriba recitatum non libenter 
 audiuisset, subinde concisum minutatim ignibus inponebat. et 
 non iratus est deus uel Hieremiae, qui fugerat, uel Baruch, 
 qui cum eo fugiens tradiderat; quibus si deus iratus esset, 
 ad prophetam aliquem alterum loqueretur; non ad alterum, 
 sed ad ipsum Hieremiam locutus est. sic enim legitur: et 
 factus est sermo domini ad Hieremiam, postquam 
 conbussit rex capitulum libri et sermones, quos 
 scripsit Baruch ex ore Hieremiae. dixit deus ad Hieremiam: 
 accipe tibi chartam alteram et scribe omnes 
 sermones tuos, qui tunc erant scripti in libro, quem 
 conbussit Ioachim rex Iudae., ecce nec deus iratus est, 
 nec qui arserat perit, nec Baruch punitus est, nec Hieremias 
 a deo contemptus est; unde apparet, quod in hac re grauis 
 numquam fuerit culpa, quam numquam potuit sequi uindicta. 
 , si haec parentes uestri adlegarent, quis illos a communione 
 reuocare potuisset? denique cum uideret deus et a Moyse 
 legis tabulas fractas et arcam hostibus derelictam et post traditionem Baruch librum legis et incisum esse et conbustum. 
 indicauit prouidentiam suam et promisit se legem 
 iam non in tabulis scribere nec in libris, sed in ipso interiori 
 homine, hoc est in mente et in corde uniuscuiusque credentis, 
 quomodo scripserat in corde Noe, Abrahae, Isaac et Iacob 
 et ceterorum patriarcharum, quos constat legitime sine lege 
 uixisse. quam rem probat et beatus apostolus Paulus dicens: 
 scripta non atramento, sed spiritu dei uiui, non in

 

 
 
 
 tabulis lapideis, sed in tabulis cordis carnalibus. 
 post legem a Moyse fractam et a filiis Israhel hostibus derelictam 
 et offerente Baruch ad Ioachim regem et concisam 
 et incensam ante tempora christiana, ubi postea melius scripturus 
 erat, legem indicauit deus per prophetam dicens: quoniam 
 hoc est testamentum meum, quod disponam 
 domui Israhel et domui Iudae, et post dies illos, 
 dicit dominus, dans leges meas in corde eorum et in 
 mentibus eorum scribam eas. promisit hoc iamdudum et 
 proxime reddidit temporibus christianis. ergo iam secundo 
 loco est charta, secundo loco membranae. si a deo lex ibi 
 scripta est, unde tradi non possit, ut parentes uestri, qui iam 
 in trinitate crediderant, quamuis libros tradiderint, nec corda 
 nec mentes tradiderint suas, in quibus deus legem suam 
 scripsit, sicuti se scripturum esse promiserat: ubi est ergo, 
 frater Parmeniane, quod dixisti penitus exustam a traditoribus 
 legem? ecce nec penitus exusta est nec ex toto sublata, dum 
 et in cordibus credentium manet et librorum milia ubique 
 recitantur; unde apparet te parentes tuos, quamuis per ignorantiam, 
 frustra accusare uoluisse. igitur si parentes uestri 
 ad tempora unitatis occurrerent tot exemplis rationabiliter 
 redditis et ipsi a communione repelli non possent, quanto. 
 uos, quos constat traditores non esse sed filios traditorum, 
 cum patrum et filiorum et personae discernantur et nomina, 
 inter quas personas si non sit communis culpa, non potest 
 una esse sententia? quamquam et si illorum unitas fieret et 
 si ad ecclesiam catholicam sponte uenissent — non sicut 
 uos, quos non sine uoluntate dei adductos esse constat, ut 
 rediretis, unde erraueratis, quamuis adhuc erretis — si ad 
 catholicam, ut dixi, sponte uenissent, quia traditores fuerant,

 

 

 
 
 
 de talibus recipiendis dubitarent forsitan nostri maiores; sed 
 nobis laetandum est, quod tales usque ad nostra tempora 
 minime durauerunt. ergo hodie negotium nouum est, dum 
 uobiscum res, non cum illis agenda est. quamuis ab ipsis 
 ad uos uideatur hereditaria macula esse transmissa, tamen in 
 hoc titulo non potestis rei esse cum patribus uestris secundum 
 iudicium dei, qui locutus est per Ezechielem prophetam 
 dicens: anima patris mea est et anima filii mea est; 
 anima quae peccat, sola punietur. quae res iam et antiquis 
 saeculis, in ipsis natalibus mundi probata est, dum non 
 pertinuit ad Seth filium Adae, patris admissum. sed ne quis 
 dicat alio loco scriptum esse dicente domino: mala patrum 
 usque in quartam progeniem redditurum. illius sunt 
 procul dubio ambae uoces, sed non ad unum populum sonat 
 utraque. prima est per Moysen ad certum genus hominum, u 
 secunda per Ezechielem ad alterum genus hominum. cum 
 sciret deus Iudaeos apud Pontium Pilatum professuros, ut 
 dicerent: sanguis huius super nos et super filios 
 nostros, de praescientia deus uidit pro magnitudine culpae 
 parum fuisse, quod dicturi erant, et ut conpetentibus poenis 
 lueretur offensio, ipsis Iudaeis comminatus est dicens se mala 
 patrum usque in quartam progeniem redditurum. ergo 
 haec uox ad solos Iudaeos specialiter pertinet, ceterum illa 
 ad christianos, qua dignatus est promittere non uindicare in

 

 
 
 
 filios, si quid peccetur a patribus, nec in patribus si quid a 
 filiis forsitan delinquatur. cum et temporibus Moysi sine 
 cuiusquam poena lex iterata sit At arca testamenti ab hostibus 
 ultro sit reddita et ab Hieremia deo praecipiente charta 
 sit altera scripta: quare putatur apud maiores uestros solos 
 capitale fuisse peccatum, in quo per tot exempla nemo damnatus 
 est? nam si lex ideo data est, ut homines docerentur, 
 non ut ipsa lex quasi pro deo coleretur, post factum patrum 
 uestrorum nullum damnum passa est turba credentium; unusquisque 
 eorum sub metu codices suos perdidit. nam lex, quae 
 necessaria fuerat, ualet apud doctores populorum et cultores 
 dei. bibliothecae refertae sunt libris; nihil deest ecclesiae; 
 per loca singula diuinum sonat ubique praeconium; non silent 
 ora lectorum; manus omnium codicibus plenae sunt; nihil 
 deest populis doceri cupientibus, quamuis lex non magis pro 
 doctrina quam pro futuro iudicio scripta esse uideatur, ut 
 sciat peccator, quid pati possit, si minus iuste uixerit. denique 
 scriptum est et legitur: quod iustis lex data non sit, quia 
 unusquisque iustus ipse sibi lex est; et alio loco idem 
 beatus apostolus Paulus dicit, quia lex non facit iustos, 
 sed ipsa amat iustitiam. semper in omnibus rebus efficientibus 
 effecta quaeruntur: uacat lex, quae efficit, si per conpendium 
 paratum est, quod efficitur. denique Abrahae non dictum 
 est: crede, sed ultro credidit, in quo sine lege legis effectus 
 inpletus est. non legitur: audiuit Abraham legem et credidit, 
 sed legitur: credidit Abraham deo et reputatum est 
 illi ad iustitiam. et primis temporibus Noe patriarcha nihil 
 egit, unde iustus fieret, et iustus electus est, qui fabricata

 

 
 
 
 area feliciter in diluuio nauigaret. longum est ire per singulos, 
 qui sine lege inuenti sunt iusti. haec si a uestris parentibus 
 suo tempore dicerentur, quis eos a communione sua repelleret? 
 quid? si dicerent non debere silentio praeteriri, quod apostolus 
 de extralegalibus ait: gentes, quae legem nesciunt, ea 
 quae legis sunt, faciunt; habent enim legem scriptam 
 in cordibus suis. nam et multi probantur in lege peccasse 
 et multi bene sine lege uixisse. lex et homo duae res sunt, 
 sed pares esse non possunt: non enim homo factus est propter 
 legem, sed lex data est propter homines. nusquam uideo 
 damnum inlatum deo, dum et origo legis apud eum manet. 
 et postquam scriptura uestris parentibus tradita esse dicitur, 
 nihil deest, omnia membra legis sana sunt, salua sunt, recitantur: 
 nihil minus est de lege et docere et doceri cupientibus. 
 an illud erat magis necessarium, ut occideretur homo, 
 ne scriptura aliqua traderetur? quid? quod nec homines occisi 
 sunt et omnes scripturae non desunt. non est unum lex et 
 deus. si pro deo moriendum fuerat, qui et resuscitare mortuos 
 et reddere praemium potest, liber non traditus de duobus his 
 nec alterum potest. inpedit igitur necessitas uires suas. non 
 minus uidemus neglegentiam frequenter operari, quam necessitas 
 operata est. nam si membranae aut libri, quibus scriptura 
 legitima continetur, in totum debent inlaesa seruari, 
 quasi non damnantur aliqui neglegentes, non est longe tradere 
 a male ponere aut male ferre. alter in domo librum posuit, quae domus incendio concremata est: damnetur, qui neglegenter 
 posuit, si damnandus est, qui postulandum librum territus 
 dedit. damnentur etiam illi, qui neglectas membranas aut 
 libros ita posuerunt, ut eos domesticae bestiolae, hoc est 
 mures ita corroserint, ut legi non possint. damnetur et ille, 
 qui ita in domo posuit, ut nimietate pluuiarum sic tecta aliqua 
 stillicidia deliquarent, ut omnia humore oblitterata legi non.

 

 
 
 
 possint. damnentur et illi, qui ferentes libros legis temerarii 
 se rapacibus undis fluminum crediderunt et se liberari cupientes 
 scripturas in undis e suis manibus dimiserunt. ergo si 
 scriptura una est, et hanc qui seruare non potuit, reus est; 
 alter undis tradidit, alter rosoribus bestiis dereliquit, alius 
 stillicidio corrumpenda neglexit, alter metu mortis territus 
 homo homini dedit; si unum est, quod ab omnibus admittitur, 
 quare eligitur, qui damnetur, cum leuior culpa sit traditoris 
 quam neglegentis? qui ante mures posuit aut sub stillicidio 
 reliquit, uoluntate neglegens fuit, et qui in fluuio. perdidit, de 
 temeritate peccauit; qui metu mortis aliquid tradidit, homo 
 homini dedit; integrum erat apud dantem, integrum apud 
 accipientem. si, qui accipit, flammis tradidit, peccatum magis 
 accendentis est, non tradentis. haec si a maioribus uestris 
 dicerentur, quando illos repellere a nostra communione possemus 
 ? si etiam Antiochi regis tempora commemorare uoluissent, 
 quibus omnes Iudaei coacti sunt, ut libros in incendium 
 darent, et ita uniuersa scriptura data est, ut apex unus in 
 aliquo libro minime remansisset? de Iudaeis illo tempore nemo 
 damnatus est nec a deo uel ab aliquo angelo in quemquam 
 Iudaeum est ulla dicta sententia, quia peccatum fuerat imperantis 
 et minantis, non populi cum tremore et dolore tradentis. 
 qui Antiochus ne aliquid primitiuo populo nocuisse 
 uideretur, statim prouidit deus, ut per unum hominem Esdram, 
 qui lector eodem tempore dicebatur, tota lex, sicut antea fuerat, 
 ad apicem dictaretur. sic tyrannus Antiochus fructum malignitatis 
 suae habere non potuit, dum praeter septem fratres et 
 unum seniorem carnem suillam manducare detrectantes nullum 
 Iudaeum occidit et lex perire non potuit. sic et parentes uestri 
 tempore suo nec ipsi occisi sunt et libri legis -dominicae toti 
 ubique recitantur. si parentes uestri, ut supra dixi, haec dicerent, 
 quis illos in suam communionem non intrepide accepisset, 
 ubi, ut dictum est, peccauerat necessitas, non uoluntas?

 
 
 
 temporibus unitatis principes uestri, qui probantur ista fecisse, 
 iam e uiuis excesserant uobis quasi hereditariam maculam 
 relinquentes, quam prius deus a uobis prouidentia sua sic 
 diluit, dum inter patres et filios, sicut supra diximus, separauit. 
 igitur quia tradere peccatum est, uideant parentes uestri, quid 
 in iudicio dei respondeant; uestrum tamen, qui ab aliis 
 temporibus estis, peccatum esse non potest.

Inde est, quod uos iamdudum in communionem nostram 
 uoluimus recipere, quia uos illo tempore non peccastis, sed 
 principes uestri. nam peccator talis, quales fuerunt uestri 
 maiores, si ad ecclesiam ueniat et necessitatis suae rationem 
 ostendat, primo recipiendus est, deinde sustinendus pio sinu 
 matris ecclesiae. nec quasi ex toto sanctus debet quis de 
 altero iudicare, quia scriptum est in euangelio Christo dicente: 
 nolite iudicare, ne iudicetur de uobis, maxime cum 
 nemo ex toto sanctus poterit inueniri. nam si sunt, qui possint 
 non habere peccata, mentiuntur in oratione dominica, si sine 
 causa indulgentiam postulant dicentes deo patri: dimitte 
 nobis peccata, sicut et nos dimittimus debitoribus 
 nostris, cum Iohannes apostolus et omnium conscientias prodat et suam resignet his uerbis: si dixerimus, inquit,

 

 
 
 
 quoniam peccatum non habemus, nos ipsos decipimus 
 et ueritas in nobis non est. cuius dicti rationem in quarto 
 libro manifestius explanauimus. sed fac et aliquos esse tota 
 sanctitate perfectos: non licet, ut sint sine fratribus, qui ne 
 repellantur, euangelica praecepta reclamant, quibus describitur 
 ager, qui est totus orbis, in quo est ecclesia et seminator 
 Christus, qui praecepta dat salutaria. e contrario homo est 
 malus, id est diabolus, qui non in luce, sed per tenebras 
 seminat inportuna peccata; et in uno agro nascuntur diuersa 
 semina, sicut in ecclesia non est similis turba animarum. 
 ager suscipit semina bona uel mala, est diuersitas seminum; 
 sed creator unus omnium est animarum, unus dominus agri; 
 ubi nata sunt zizania, duo sunt auctores seminum, sed ager 
 unum dominum habet, ipsum deum dominum. illius est terra, 
 illius sunt bona semina, illius est et pluuia. ideo uos adductos 
 recipere in unitate consensimus, quia nobis non licet 
 uel separare uel repellere, quamuis peccatores in uno agro 
 nobiscum natos una pluuia, hoc est uno baptismate nutritos, 
 quomodo non licuit apostolis de tritico zizania separare, quia 
 separatio sine exterminio fieri non potest, ne dum euellitur, 
 quod opus non est, conculcetur, quod opus est. pariter iussit

 

 
 
 
 Christus in agro suo per totum orbem terrarum, in quo est 
 una ecclesia, et sua semina crescere et aliena. post crementa 
 communia uenturus est iudicii dies, qui messis est animarum, 
 sedebit iudex filius dei, qui agnoscit, quid est suum et quid 
 alienum. illius erit eligere, quid condat in horreo et quid 
 tradat incendio, quos ad interminata tormenta destinet et 
 quibus promissa praemia repraesentet. agnoscamus nos omnes. 
 homines esse: nemo sibi usurpet diuini iudicii potestatem. 
 nam si sibi totum uindicet quiuis episcopus, dicatur, quid in 
 iudicio acturus est Christus. satis sit homini, si de peccato 
 suo reus non sit, quam ut de alieno iudex esse desideret. 
 professio denique nostra est non solum uos non repellere, 
 sed etiam parentes uestros, si eorum , temporibus contingeret 
 et unitas fieret, bono pacis non repellere. nefas est enim, 
 ut episcopi faciamus, quod apostoli non fecerunt, qui permissi 
 non sunt uel semina separare uel de tritico zizania 
 euellere.

Quodsi de recipiendis uobis catholica dubitaret, nonne 
 uos debuistis unitatis adsequi formam? sed exempla in euangelio 
 lecta proponere noluistis, ut est lectio de persona beatissimi 
 Petri, ex qua forma unitatis retinendae uel faciendae 
 descripta recitatur. equidem malum est contra interdictum 
 aliquid facere; sed peius est unitatem non habere, cum possis. 
 quam unitatem ipsum Christum uidemus praeposuisse uindictae 
 suae, qui magis omnes discipulos suos, uoluit in uno esse,

 

 
 
 
 quam, quod offensus fuerat, uindicare; dum nollet se negari, 
 promisit se apud patrem negaturum esse, qui se negaret 
 apud homines — et tamen non se promisit puniturum, scripturam 
 aliquam qui tradidisset: grauius est enim negare eum, 
 qui locutus sit, quam tradidisse uerba, quae locutus sit — et 
 cum haec ita scripta sint, tamen bono unitatis beatus Petrus, 
 cui satis erat, si, post quod negauit, solam ueniam consequeretur, 
 et praeferri apostolis omnibus meruit et claues regni 
 caelorum communicandas ceteris solus accepit. bono unitatis 
 sepelienda esse peccata hinc intellegi datur, quod beatissimus 
 Paulus apostolus dicat caritatem posse obstruere multitudinem 
 peccatorum: onera, inquit, uestra inuicem sustinete, et 
 alio loco ait: caritas magnanimis est, caritas benigna 
 est, caritas non zelatur, caritas non inflatur, non 
 quaerit, quae sua sunt. et bene dixit. haec enim omnia 
 uiderat in apostolis ceteris, qui bono unitatis per caritatem 
 noluerunt a communione Petri recedere, eius scilicet, qui 
 negauerat Christum. quodsi maior esset amor innocentiae 
 quam utilitas pacis et unitatis, dicerent se non debere communicare 
 Petro, qui negauerat magistrum et dei filium dominum. 
 possent non communicare, ut supra dictum est, 
 beatissimo Petro; possent contra illum recitare uerba Christi, 
 qui promiserat negaturum se esse apud patrem eum, qui se

 

 
 
 
 coram hominibus negasset. ad quam formam debet diligenter 
 adtendi; de qua dum pauca commemoro, ipsius sancti Petri 
 beatitudo ueniam tribuat, si illud commemorare uideor, quod 
 factum constat et legitur. dubito dicere peccasse tantam 
 sanctitatem, sed ipse hoc factum probat, qui et doluit amare 
 et fleuit ubertim, qui nec doleret nec fleret, si nulla interuenisset 
 offensio. potuit utique caput apostolorum ita se 
 gubernare, ut nihil incurreret, quod doleret; sed ideo in uno 
 titulo eius multa uidentur errata, ut posset ostendi bono 
 unitatis omnia debere deo seruari. et nescio an in altero hoc 
 genus peccati tanti ponderis esse possit, quanto in beato 
 Petro fuisse manifestum est. quisquis enim forte in aliqua 
 persecutione negauit filium dei, in conparatione beati Petri 
 uidebitur leuius deliquisse, si negauit, quem non uidit, si 
 negauit, quem non agnouit, si negauit, cui nihil promisit, 
 si semel negauit. nam in beato Petro hoc genus peccati 
 dilatatum est: primo quod cum interrogaret Christus omnes, 
 quem se homines dicerent, unus dixit Heliam, alter dixit. 
 prophetam; tunc Christus dixisse legitur: uos quem me 
 dicitis esse? et ait illi Petrus: tu es filius dei uiui. pro 
 qua agnitione laudari ab eo meruit, quod instinctu dei patris 
 hoc dixerit. ecce ceteris non agnoscentibus filium dei solus 
 Petrus agnouit. deinde sub die passionis cum diceret Christus: 
 ecce teneor et fugietis omnes, tacentibus ceteris solus 
 se promisit non recessurum. de praescientia filius dei ait:

 

 
 
 
 Petre, antequam gallus cantet, ter me negabis. additum 
 est aliud ad pondus peccati, promissum scilicet, quod non 
 erat inpleturus. postea quam in domum Caiphae ductus est 
 Christus, ad mensuram delicti conplendam de tanto numero 
 nullus alius interrogatur praeter beatum Petrum. interrogatus 
 primo negat, interrogatus iterum negat, tertio dixit se Christum 
 omnino non nosse; et cantauit gallus, non ut tempora cantu 
 suo distingueret, sed ut peccasse se beatus Petrus agnosceret. 
 denique doluit amare et fleuit ubertim. ecce ut supra dictum 
 est, ceteris non agnoscentibus solus agnouit, ceteris non promittentibus 
 solus promisit, ceteris nec semel negantibus ter 
 solus negauit et tamen bono unitatis de numero apostolorum 
 separari non meruit. unde intellegitur omnia ordinata esse 
 prouidentia saluatoris, ut ipse acciperet claues, interclusa est 
 malitiae uia, ne apostoli animo licentiam iudicandi conciperent 
 et genera contemnerent eum, qui negauerat Christum. stant 
 tot innocentes et peccator accipit claues, ut unitatis negotium 
 formaretur. prouisum est, ut peccator aperiret innocentibus, 
 ne innocentes clauderent contra peccatores et, quae necessaria 
 est unitas, esse non posset. haec si commemoraretis communicare 
 cupientes, quando uos catholica pio sinu suscipere 
 dubitaret ecclesia, cum constet uos non traditores esse, sed 
 filios traditorum?

Nam aliqui ex uobis uolentes nos populis suis contemnendos-. 
 ostendere etiam illud miscent tractatibus suis, quod 
 a Salomone propheta dictum est: muscae moriturae

 

 
 
 
 exterminant olei suauitatem, et muscas morituras nos appellant 
 et oleum nominant, illum scilicet liquorem, qui ex nomine 
 Christi conditur, quod chrisma, postquam conditum est, nominatur. 
 antequam fiat, adhuc oleum est natura simplex; fit 
 suaue, dum de nomine Christi conditur. ergo tres res sunt, 
 quas Salomon propheta nominauit: oleum, suauitatem et 
 muscas morituras exterminantes suauitatem. istae tres res 
 loca sua habent in ordine: primo loco est oleum, secundo 
 suauitas de confectione, tertio muscae morientes exterminantes 
 suauitatem. quisquis est talis tractator ex uobis, probet, quomodo 
 nos muscas morituras appellat. si apud uos putatis 
 esse confectionem, quae det oleo suauitatem, apud uos est 
 oleum et suauitas. numquid nos exterminamus oleum uestrum, 
 ut merito nos muscas morituras appelletis? quod uestrum 
 est, apud uos est. et si a uobis ad nos aliquis transitum u 
 fecerit, sic a nobis seruatur, quomodo a uobis dimittitur. quomodo 
 dicitis, quia nos sumus muscae moriturae suauitatem 
 olei corrumpentes, cum post uos nihil tale facimus? aut si 
 a nobis dicitis suauitatem olei corrumpi posse, aut possumus 
 aliquid et damus oleo suauitatem; aut si nos, ut uultis, 
 nihil possumus, remansit oleum tale esse, quale et natum 
 est; quomodo dicitis, quia nos sumus muscae moriturae corrumpentes 
 suauitatem olei? igitur oleum antequam a nobis 
 conficiatur, tale est, quale et natum est; confectum suauitatem 
 ex nomine Christi accipere potest. quomodo possumus uno facto et conficere et cori-umpere? restat, ut, si oleum de se

 
 
 
 suaue sit, uacet, quod agitur ab hominibus, si ab homine in 
 nomine Christi conficitur. non potest idem operarius duas 
 res repugnantes et contrarias simul facere. uobis absentibus 
 si conficimus, non corrumpimus. si corrumpimus, quis ante 
 nos confecerat, quod corrumperemus ? quare ne uacet dictio 
 prophetae, si ita est, intellegite, quia uos estis muscae moriturae. 
 uos enim exterminastis, non quod natum est, sed quod 
 confectum est; suauitas enim legitur non natura posse corrumpi. 
 oleum enim simplex est et nomen suum unum et 
 proprium habet; confectum iam chrisma uocatur, in quo est 
 . suauitas, quae cutem conscientiae mollit exclusa duritia peccatorum, 
 quae animum innouat lenem, quae sedem spiritui 
 sancto parat, ut inuitatus illic asperitate fugata libenter inhabitare 
 dignetur. haec est suauitas olei, quam possunt muscae 
 moriturae corrumpere. si nos exterminaremus a uobis confectum 
 oleum, merito nos muscas morituras appellare possetis. 
 sed dum, quod a uobis unctum est, tale seruamus, quale 
 suscipimus, muscae moriturae esse non possumus. sed dum 
 uos inuidiae tempestatibus inpulsi quasi in oleum caditis, 
 uos exterminatis in rebaptizatione suauitatem olei illius, quod 
 in nomine Christi confectum est, unde condirentur mores, 
 unde accenderetur lumen mentis ad salutarem et ueram intellegentiam. 
 uos exterminatis rem, ubi oleum fuit et suauitas. 
 nos quomodo potuimus corrumpere suauitatem, quae ante nos 
 a nullo confecta est? seduxistis homines, rebaptizastis, iterum 
 unxistis. pro dolor! non sine morte uestra exterminastis, quod

 
 
 
 fuerat de nomine Christi confectum, more muscarum, quae 
 pereuntes exterminant. quia mors est peccatum, quod non 
 habet indulgentiam. scriptum est, quia qui peccauerit in 
 spiritum sanctum, non remittetur ei neque in hoc 
 saeculo neque in futuro. ergo cum et falso nos muscas 
 appelletis et omnia, quae a nobis fiunt, dissoluere properetis 
 et nos contemnendos aut despiciendos esse dicatis uobis solis 
 sanctitatem uindicantes, innocentiam proponitis uestram, ut 
 promittatis uos aliena posse donare peccata. uides igitur non 
 de nobis, ut disputatis, sed de uobis dixisse beatissimum 
 Paulum apostolum: erunt, inquit, homines se ipsos 
 amantes, cupidi, gloriantes sibi, superbi, blasphemi, 
 parentibus non oboedientes, ingrati, scelesti, pacem 
 non custodientes, sine adfectu, detractores, inmites, 
 sine benignitate, et cetera.

Nam illud quale est, quod pro arbitrio tuo Moysi uobis 
 inponere uoluisti personam, contra quem Iamnem et Mambrem 
 obstitisse commemorat apostolus Paulus. si ita est, quae 
 apud uos ueritas inueniri potest, cui catholica uidetur obsistere, 
 aut quod apud nos esse mendacium poteris adprobare? 
 in una communione esse cum toto orbe terrarum numquid 
 poteris adprobare mendacium? symbolum uerum et unicum 
 retinere et defendere numquid poteris adprobare mendacium? 
 cathedram Petri et claues regni caelorum a Christo concessas,

 

 
 
 
 ubi est nostra societas, numquid poteris adprobare mendacium? 
 in ipsa lectione quae commemorasti inter ipsas personas, 
 considera ordinem rerum [et] qui fuerit prior, adtende. utique 
 Iamnes et Mambres secundo loco sunt, qui contra Moysen 
 et ueritatem falsis artibus militare uoluerunt. et antecesserat 
 Moyses, cuius uirtutes inpugnare frustra conati sunt. 
 ut Moyses prior est, sic et catholica prior est; ut Iamnes et 
 Mambres repugnantes obstiterunt, sic et uos rebelles contra 
 ueram catholicam militatis. quid est ergo, quod nomina et 
 nobis et uobis mutare uoluistis, nisi ut te sociis tuis conparares 
 aequalem? sunt enim aliqui ex uobis, qui obliti aut 
 ignari praeteritorum temporum in nos dicant, quae pertineant 
 ad eos, qui iamdudum de catholica lapsi Maiorinum ordinauerunt, 
 illi scilicet auctores scismatis et traditionis. cum 
 adhuc retinerent pacem, antequam exterminarent deo placitam 
 unitatem, fuerunt lumen mundi et sal terrae merito appellabantur. 
 dum docerent pacem, adhuc pacifici uocabantur; antequam 
 inflati essent, beati erant de paupertate spiritus, pars 
 erant condimenti; beati erant, dum mites, pars fuerant condimenti; 
 beati erant, dum iusti, pars erant condimenti; beati, 
 dum pacifici, totum fuerant condimentum. posteaquam erroris 
 diuitias dederunt spiritui et pulmonibus suis et facientes 
 scisma, inmites inuenti sunt et minus misericordes, dum inpie

 

 

 

 
 
 
 membra ecclesiae diuiserunt et iniustitiam secuti regnum dei 
 pro fastidio habuerunt et diuidendo ecclesiam noluerunt esse 
 pacifici, ipsi facti sunt sal infatuatum, ex quo nihil condiretur, 
 quod deo de suauitate placuisset. et cum hoc malum pertineat 
 ad principes uestros, a quibusdam sociis tuis aliter disputatur, 
 ut dicant insipientes fuisse eos, qui agnouerunt uel sero ueritatem 
 et ab scismate recedentes agnita matre catholica secuti 
 sunt pacem. hos putant aliqui uestrum errasse, hos existimant 
 quasi infatuatos a sapientia recessisse. unde apparet uos 
 omnes eodem modo errare in nominibus transferendis, d\'lm 
 et tu Iamnem et Mambrem pacificis catholicis conparasti et 
 uos scismaticos Moysi, quod a ueritate alienum est. et aliqui 
 socii tui insipientes de sapientibus iudicare uoluerunt, ut 
 dicant fatuos factos esse pacificos, et parentes suos de dissensione 
 infatuatos esse intellegere noluerunt.

Iam ad illum locum inuidia uestra dilabitur, ut dicatis 
 Macarium post illa facta communioni non debuisse misceri 
 sed magis a catholicis episcopis abstineri. primo communionis 
 unum est nomen, sed diuersi sunt modi: aliud est communicare 
 episcopum cum episcopo et aliud communicare laicum cum episcopo. tunc erat graue, si Macarius, quod fecisse

 

 
 
 
 dicitur, sua uoluntate fecisset; quod qui faciunt factum, iudiciis 
 publicis et Romanis legibus uindicatur. ille est enim 
 homicida, qui nulla necessitate cogente, nulla iussione, nulla 
 potestate, sed furore adactus de uoluntate sua fecerit, quod 
 prohibent leges. ceterum Macarius quod fecisse dicitur, uobis 
 prouocantibus fecit nec episcopus fuit nec in officio episcopali 
 uersatus est nec manum alicui inposuit nec sacrificium 
 obtulit. unde cum eum constet alienum fuisse ab episcoporum 
 actibus, nullus episcopus ab eo, qui cum episcopis non obtulit, 
 uidetur esse pollutus. restat, ut dicatis eum cum populo 
 communicasse — et locutum eum esse aliquid in populo 
 constat, sed insinuandae alicuius rei causa, non tamen tractandi, 
 quod est episcoporum. ille enim nude locutus est, si 
 quid loqui potuit. contra episcopalis tractatus probatur ab 
 omnibus sanctitate uestitus, salutatione scilicet geminata. non 
 enim aliquid incipit episcopus ad populum dicere, nisi primo 
 in nomine dei populum salutauerit. similes sunt exitus initiis. 
 omnis tractatus in ecclesia a nomine dei incipitur et eiusdem 
 dei nomine terminatur. quis uestrum audet dicere episcoporum 
 more Macarium populum salutare? igitur cum nec salutauerit, 
 antequam aliquid loqueretur, nec salutare ausus sit, postquam 
 locutus est, nec manum inposuerit nec sacrificium deo ritu 
 episcopali obtulerit, quid est, quod dicitis pollui potuisse

 

 
 
 
 episcopale collegium, cum ab omni episcoporum officio Macarium 
 uideatis alienum? uestigio ueritatis hoc loco calcata 
 iterum uestra caput leuare uidetur inuidia. dicitis enim nec 
 inter laicos eum communicare debuisse. equidem constat eum, 
 ut Paulus apostolus probat, ministrum fuisse uoluntatis dei. 
 et quid mirum, si et iudices pagani ministri uoluntatis dei 
 aestimari meruerunt apostolo dicente: non sine causa iudex 
 gladium portat? est enim minister uoluntatis dei. nam et 
 Macarius in suo iudex fuisse uidebatur. quodsi non erat 
 iudex in eo, quod fecit, secundum leges Romanas a iudicibus 
 in eum debuit uindicari. aut si dicitis nec sic eum communicare 
 debuisse, nos tamen non uidemus, quia debuit abstineri, 
 qui id tale fecit, quod factum est a Moyse, quem post uiginti 
 tria milia hominum occisa deus non contemnendo abstinuit, 
 sed ut secum loqueretur iterum inuitauit. nos non uidemus 
 abstinendum fuisse eum, qui fecit, quod Phinees, quem paulo 
 ante memoraui, qui ab ipso deo pro homicidio laudari meruit. 
 non uidetur magis nobis abstinendus fuisse is, a quo id 
 factum est, quod ab Helia propheta, qui tot falsos prophetas 
 occidit. nam et illos falsos uates fuisse iam supra probauimus.

Sed ut haec exempla sileantur, dicamus et nos, quod 
 dicitis, reum fuisse Macarium: quodsi fuit, accusatore 
 silente a nobis non licuit abstineri. scriptum est enim ante 
 cognitam causam neminem esse damnandum. dicite, quis eum 
 accusauit et auditus non est. dicite Macarium confessum esse culpam et nostram siluisse sententiam? sumus enim 
 qualescumque iudices in ecclesia, quod et ipsi non negatis, 
 quod nos iudices seueros debere fuisse contenditis. non

 

 
 
 
 enim possumus facere, quod non fecit deus, qui in iudicio 
 suo personas separare dignatus est: nec eundem uoluit esse 
 accusatorem et iudicem. non enim potest quis in una causa 
 eodem momento duas portare personas, ut in eodem iudicio 
 et accusator esse possit et iudex. quod deus nec per omnipotentiam 
 fecit: ut nobis iudicandi formam ostenderet, docuit 
 reum sine accusatore non debere damnari aut accusatorem 
 eum esse, qui iudex in ea causa futurus est. denique inter 
 ipsa principia saeculorum dum hominum esset renouellata 
 natiuitas, dum a Cain frater Abel esset occisus, lectum est: 
 et uocauit deus Cain et interrogauit eum, ubi esset 
 frater eius; ille peccatum duplicans, quasi ignorantem faceret 
 deum, nescire se dixit. et quando posset nescire aliquid dominus, 
 sub cuius oculis et uultu sunt omnia, quae geruntur? 
 et tamen deus sine accusatore non iudicat et interrogat utique, 
 quod nouerat. et uos uultis, ut abstineremus, quem non uidimus 
 aliquid mali facientem et qui nullum habuerit accusatorem. 
 uideo hoc loco, quid inuidia submurmuret uestra. 
 dicitis enim non nos latuisse, quod factum est. fatemur nos 
 audisse, sed peccatum erat damnare eum, quem nemo est 
 ausus accusare. sed si dixeritis, quia non nos latuit factum, 
 dicite deo, quare interrogauit, qui uiderat parricidium. nec 
 illud a nobis fieri oportuit, quod deus facere noluit, qui 
 sententiam noluit dicere nisi reo. redde accusatorem; alioquin 
 non posset iusta esse sententia, nisi ipse, qui iudicaturus 
 erat, accusaret. ideo ait: ecce sanguis fratris tui clamat

 

 
 
 
 ad me de terra. quare et uos cum minime probare possitis 
 ab aliquo apud nos accusatum esse Macarium, nostrum non 
 potestis damnare iudicium.