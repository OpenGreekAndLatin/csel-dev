Cum scripturas sanctas quae appellantur canonicae legendo 
 et cum aliis codicibus secundum Septuaginta interpretationes 
 conferendo percurreremus, placuit eas quaestiones, quae in 
 mentem uenirent, siue breuiter commemorando uel etiam 
 pertractando tantummodo proponerentur siue etiam qualitercumque 
 tamquam a festinantibus soluerentur, stilo alligare. 
 ne de memoria fugerent: non ut eas satis explicaremus, sed 
 ut, cum opus esset, possemus inspicere, siue ut admoneremur 
 quid adhuc esset requirendum, siue ut ex eo quod iam uidebatur 
 inuentum, ut poteramus, essemus et ad cogitandum 
 instructi et ad respondendum parati. si quis igitur haec legere 
 propter incultum in nostra festinatione sermonem non fastidierit, 
 quas quaestiones propositas inuenerit nec solutas, non 
 ideo sibi nihil conlatum putet; nonnulla enim pars inuentionis 
 est nosse quid quaeras. quarum autem solutio placuerit, non 
 ibi uile contemnat eloquium, sed de aliqua participatione 
 doctrinae potius gratuletur; non enim disputatio ueritate sed 
 ueritas disputatione requiritur. exceptis ergo his quae a prin- cipio, 
 ubi deus caelum et terram fecisse narratur, usque ad

 

 
 

 dimissionem duorum primorum hominum de paradiso tractari 
 multipliciter possunt, de quibus alias, quantum potuimus, 
 disseruimus, haec sunt quae legentibus nobis occurrentia 
 uoluimus litteris adtinere.

QVAEST. I. Quomodo Cain potuerit condere ciuitatem, cum 
 ciuitas alicui utique constituatur hominum multitudini, illi 
 autem duo parentes et duo filii fuisse referantur, quorum 
 filiorum ab altero alter occisus est, in cuius occisi locum alius 
 natus esse narratur. an ideo quaestio est, quoniam qui legunt 
 putant solos tunc fuisse homines quos diuina scriptura commemorat 
 nec aduertunt eos qui prius sunt conditi duos uel 
 eos etiam quos genuerunt tam diu uixisse, ut multos gignerent? 
 non enim et Adam ipse eos solos genuit, quorum nomina 
 leguntur, cum de illo scriptura loquens ita concludat, quod 
 genuerit filios et filias. proinde cum multo pluribus illi uixerint 
 annis quam Israhelitae in Aegypto fuerunt, quis non uideat 
 quam multi homines nasci potuerunt, unde illa ciuitas inpleretur, 
 si Hebraei multo minore tempore ita multiplicari potuerunt 
 ?

Quaeri solet quomodo Mathusalam secundum annorum 
 conputationem uiuere post diluuium potuerit, cum omnes 
 praeter eos qui in arcam ingressi sunt perisse dicantur. sed 
 hanc quaestionem plurium codicum mendositas peperit. non 
 solum quippe in hebraeis aliter inuenitur uerum etiam in 
 Septuaginta interpretatione Mathusalam in codicibus paucioribus 
 sed ueracioribus sex annos ante diluuium reperitur 
 fuisse defunctus.

Item quaeritur quemadmodum potuerint angeli cum 
 filiabus hominum concumbere, unde gigantes nati esse perhibentur; 
 quamuis nonnulli et latini et graeci codices non 
 angelos habeant sed filios dei. quos quidam ad soluendam 
 istam quaestionem iustos homines fuisse crediderunt, qui 
 potuerunt etiam angelorum nomine nuncupari. nam de homine 
 Iohanne scriptum est: ecce mitto angelum meum ante 
 faciem tuam, qui praeparabit uiam tuam. sed hoc 
 mouet, quomodo uel ex hominum concubitu nati sint gigantes 
 uel feminis miscere se potuerint, si non homines sed angeli 
 fuerunt. sed de gigantibus, id est nimium grandibus atque 
 fortibus, puto non esse mirandum, quod ex hominibus nasci 
 potuerunt, quia et post diluuium quidam tales fuisse reperiuntur 
 et quaedam corpora hominum in incredibilem modum ingentia 
 nostris quoque temporibus extiterunt non solum uirorum 
 uerum etiam feminarum. unde credibilius est homines iustos 
 appellatos uel angelos uel filios dei concupiscentia lapsos 
 peccasse cum feminis quam angelos carnem non habentes 
 usque ad illud peccatum descendere potuisse; quamuis de 
 quibusdam daemonibus, qui sint inprobi mulieribus, a multis 
 tam multa dicantur, ut non facile sit de hac re definienda 
 sententia.

De arca Noe quaeri solet, utrum tanta capacitate 
 quanta describitur animalia omnia quae in eam ingressa dicuntur 
 et escas eorum ferre potuerit. quam quaestionem cubito 
 geometrico soluit Origenes adserens non frustra scripturam 
 dixisse, quod Moyses omni sapientia Aegyptiorum 
 fuerit eruditus, qui geometricam dilexerunt. cubitum autem

 

 
 
 
 geometricum dicit tantum ualere quantum nostra cubita sex 
 ualent. si ergo tam magna cubita intellegamus, nulla quaestio 
 est tantae capacitatis arcam fuisse, ut posset illa omnia 
 continere.

Item quaeritur utrum arca tam magna centum annis 
 potuerit fabricari a quattuor hominibus, id est Noe et tribus 
 filiis eius. sed si non potuit, non erat magnum fabros alios 
 adhibere, quamuis operis sui mercede accepta non curauerint 
 utrum eam Noe sapienter an uero inaniter fabricaretur et ideo 
 non in eam intrauerint, quia non crediderunt quod ille crediderat.

Quid ait, cum de arcae fabricatione loqueretur: inferiora 
 bicamerata et tricamerata facies eam? non 
 enim inferiora futura erant bicamerata et tricamerata. sed in 
 hac distinctione totam structuram eius intellegi uoluit, ut 
 haberet inferiora, haberet et superiora inferiorum, quae appellauit 
 bicamerata, haberet et superiora superiorum, quae appellauit 
 tricamerata. in prima quippe habitatione, id est in inferioribus 
 semel camerata erat arca; in secunda uero habitatione 
 supra inferiorem iam bicamerata erat ac per hoc in tertia 
 supra secundam sine dubio tricamerata erat.

Quoniam non solum uiuere sed etiam pasci in arca 
 animalia deus dixit et iussit, ut Noe ab omnibus escis sumeret 
 sibi et illis, quae ad illum fuerant ingressura, quaeritur quomodo 
 ibi leones uel aquilae, quae consuerunt carnibus uiuere,

 

 
 
 
 pasci potuerint: utrum et animalia praeter illum numerum 
 propter aliorum escam fuerint intromissa an aliqua praeter 
 carnes — quod magis credendum est — a uiro sapiente uel 
 deo demonstrante prouisa sint. quae talium quoque animantium 
 escis conuenirent.

Quod scriptum est: et a uolatilibus mundis et 
 a uolatilibus inmundis et a pecoribus mundis et a 
 pecoribus inmundis et ab omnibus serpentibus in 
 terra — quod deinde non additur, subauditur "mundis et 
 inmundis" — et adiungitur: duo duo intrauerunt ad 
 Noe in arcam, masculus et femina, quaeritur quomodo 
 superius distinxerit duo duo ab inmundis, nunc autem siue 
 a mundis siue ab inmundis duo duo dicat intrasse. sed hoc 
 refertur non ad numerum mundorum uel inmundorum animalium 
 sed ad masculum et feminam, quia in omnibus siue 
 mundis siue inmundis duo sunt, masculus et femina.

Notandum, quod scriptum est: in quo est spiritus 
 uitae, non solum de hominibus sed etiam de pecoribus dictum 
 propter illud, quod quidam de spiritu sancto uolunt intellegere, 
 ubi scriptum est: et insufflauit deus in faciem eius 
 spiritum uitae, quod melius quidam codices habent: flatum 
 uitae.

De montium altitudine, quam omnem scriptum est transcendisse 
 aquam cubitis quindecim propter Olympi montis 
 historiam. si enim terra inuadere potuit spatium tranquilli

 

 
 
 
 illius aeris, ubi dicitur nec nubes uideri nec uentos sentiri, 
 cur non et aqua crescendo?

Quod scriptum est: et exaltata est aqua super 
 terram centum quinquaginta dies, quaeritur utrum 
 usque ad hunc diem creuerit an per tot dies in altitudine 
 qua creuerat manserit, quoniam alii interpretes planius uidentur 
 hoc dicere. nam Aquila dixit "ob tinuit", Symmachus ,"praeualuerunt", 
 id est aquae.

Quod scriptum est post centum quinquaginta dies 
 adductum esse spiritum super terram et desisse aquam et 
 conclusos fontes abyssi et cataractas caeli et detentam pluuiam 
 de caelo, quaeritur utrum post centum quinquaginta 
 dies haec facta sint an per recapitulationem omnia commemorata 
 sunt, quae post quadraginta dies pluuiae fieri coeperunt, 
 ut hoc solum ad centum quinquaginta dies pertineat, 
 quod usque ad ipsos aqua exaltata est aut de fontibus abyssi 
 cessante iam pluuia aut quia mansit in altitudine sua, dum 
 nullo spiritu siccaretur; cetera uero, quae dicta sunt, non 
 post centum quinquaginta dies omnia facta sunt sed commemorata 
 sunt omnia, quae ex fine quadraginta dierum fieri 
 coeperunt.

Quod scriptum est dimissum esse coruum nec redisse 
 et dimissam post eum columbam et ipsam redisse, quod non 
 inuenisset requiem pedibus suis, quaestio solet oboriri, utrum 
 coruus mortuus sit an aliquo modo uiuere potuerit. quia, 
 utique, si fuit terra ubi requiesceret, etiam columba requiem

 

 
 
 
 potuit inuenire pedibus suis. unde conicitur a multis, quod 
 cadaueri potuit coruus insidere, quod columba naturaliter refugit.

Item quaestio est quomodo columba non inuenerit 
 ubi resideret, si iam, sicut narrationis ordo contexitur, nudata 
 fuerant cacumina montium. quae uidetur quaestio aut per 
 recapitulationem posse dissolui, ut ea posterius narrata intellegantur 
 quae prius facta sunt, aut potius, quia nondum 
 siccata fuerant.

Quid sibi uult quod dominus dicit: non adiciam 
 adhuc maledicere super terram propter opera hominum, 
 quia adposita est mens hominis ad maligna 
 a iuuentute. non adiciam ergo adhuc percutere 
 omnem carnem uiuam, quemadmodum feci, et deinde 
 adiungit quae secundum largitatem bonitatis suae donat hominibus 
 indignis? utrum hic testamenti noui indulgentia figurata 
 sit et praeterita ultio ad uetus pertineat testamentum, 
 hoc est illud ad legis seueritatem, hoc ad gratiae bonitatem.

Quid est: et de manu hominis fratris exquiram 
 animam hominis? an omnem hominem fratrem omnis 
 hominis intellegi uoluit secundum cognationem ex uno ductam?

Quaeritur quare peccans Cham in patris offensa non 
 in se ipso sed in filio suo Chanaan maledicitur. nisi quia 
 prophetatum est quodam modo terram Chanaan eiectis inde 
 Chananaeis et debellatis accepturos fuisse filios Israhel, qui 
 uenirent de semine Sem.

Quaeritur, quomodo dictum sit de Nebroth: hic 
 coepit esse gigas super terram, cum gigantes et antea 
 natos scriptura commemoret. an forte quia post diluuium 
 nouitas generis humani reparandi denuo commemoratur, in 
 qua nouitate hic coepit esse gigas super terram? \'5

Quaeritur quid sit: et Heber nati sunt filii duo; 
 nomen unius Phalec, quia in diebus eius diuisa 
 est terra, nisi forte in diebus eius linguarum illa diuersitas 
 extiterit, per quam factum est, ut gentes diuiderentur.

Et erat omnis terra labium unum. quomodo 
 hoc potest intellegi, quando superius dictum est, quod filii 
 Noe uel filiorum eius distributi essent per terram secundum 
 tribus et secundum gentes et secundum linguas suas, nisi 
 quia per recapitulationem postea commemorat quod prius erat? 
 sed obscuritatem facit, quod eo genere locutionis ista contexit, 
 quasi narratio de his quae postea facta sunt consequatur.

Venite aedificemus nobis ciuitatem et 
 turrem cuius caput erit usque in caelum. si hoc se 
 posse crediderunt, nimium stulta audacia et inpietas deprehenditur. 
 et quia ob hoc dei uindicta secuta est, ut eorum linguae 
 diuiderentur, non absurde hoc cogitasse creduntur.

Venite descendamus et confundamus ibi 
 linguam eorum, ne audiat unusquisque uocem proximi. 
 utrum ad angelos dominus hoc dixisse intellegitur ? 
 an secundum illud accipiendum est quod in exordio libri 
 legitur: faciamus hominem ad imaginem et

 

 
 
 
 similitudinem nostram? nam et quod postea dicitur singulari 
 numero: quia ibi confudit dominus labia terrae, sic 
 et illic cum dictum esset: faciamus hominem ad imaginem 
 nostram, in consequentibus tamen non dictum est 
 5 fecerunt Ii sed: fecit deus.

Quod scriptum est: et erat Arphaxat annorum 
 centum triginta quinque, cum genuit Cainan. et 
 uixit Arphaxat postquam genuit Cainan annos 
 quadringentos, uel, sicut in graeco inuenimus, annos 
 trecentos, quaeritur quomodo dixerit deus ad Noe: et 
 erunt anni uitae eorum centum uiginti; nondum enim 
 natus erat Arphaxat, quando dixit hoc deus, nec fuit in arca 
 cum parentibus suis. quomodo ergo intelleguntur deinceps 
 anni uitae humanae praedicti centum uiginti, cum inueniatur 
 homo uixisse amplius quadringentis annis? nisi quia intellegitur 
 ante uiginti annos quam inciperet arca fieri, quae centum 
 annis facta reperitur, hoc deum dixisse ad Noe, cum iam 
 praenuntiaret facturum se esse diluuium, nec uitae humanae 
 deinceps futurae in his qui post diluuium nascerentur spatium 
 praedixisse sed uitae hominum quos fuerat diluuio deleturus.

Quaeritur, quare scriptum est: Sem erat 
 pater omnium filiorum Heber, cum inueniatur Heber 
 quintus a Sem filio Noe . utrum quia ex illo Hebraei dicuntur 
 appellati? per illum enim generatio transit ad Abraham. quid

 

 
 
 
 ergo probabilius sit ab Heber Hebraeos tamquam Heberaeos 
 dictos an ab Abraham tamquam Abrahaeos merito quaeritur.

Quomodo accipiendum sit, quod, cum esset Tharra 
 pater Abrae annorum septuaginta, genuit Abram et postea 
 cum suis omnibus mansit in Charran et uixit annos ducentos 
 quinque in Charran et mortuus est, et dixit dominus ad 
 Abram, ut exiret de Charran, et exiit inde, cum esset idem 
 Abram septuaginta quinque annorum? nisi quia per recapitulationem 
 ostenditur uiuo Tharra locutum esse dominum et 
 Abram uiuo patre suo secundum praeceptum domini exisse 
 de Charran, cum esset septuaginta quinque annorum, centesimo 
 et quadragesimo quinto anno uitae patris sui, si dies 
 uitae patris eius anni ducenti quinque fuerunt, ut ideo scriptum 
 sit: fuerunt anni uitae Tharrae ducenti quinque 
 in Charran. quia ibi compleuit omnes annos totius uitae 
 suae. soluitur ergo quaestio per recapitulationem, quae indissolubilis 
 remaneret. si post mortem Tharrae acciperemus 
 locutum esse dominum ad Abram, ut exiret de Charran, quia 
 non poterat adhuc esse annorum septuaginta quinque, cum 
 pater eius iam mortuus esset, qui eum septuagesimo aetatis 
 suae anno genuerat, ut Abram post mortem patris sui annorum 
 esset centum triginta quinque. si omnes anni patris eius

 

 
 
 
 ducenti quinque fuerunt. recapitulatio itaque ista, si aduertatur 
 in scripturis, multas quaestiones soluit, quae indissolubiles 
 possunt uideri secundum etiam superiorum quaestionum 
 expositionem per eandem recapitulationem factam. 
 
 Quamquam et aliter ista quaestio a quibusdam soluatur: ex 
 illo conputari annos aetatis Abrae, ex quo liberatus est de 
 igne Chaldaeorum, in quem missus ut arderet, quia eundem 
 ignem superstitione Chaldaeorum colere noluit, liberatus inde 
 etsi in scripturis non legitur, iudaica tamen narratione traditur. 
 potest et sic solui, quoniam scriptura, quae dixit: cum 
 esset Tharra annorum septuaginta, genuit Abram 
 et Nachor et Arran, non utique hoc intellegi uoluit, quia 
 eodem anno septuagesimo aetatis suae omnes tres genuit, sed 
 ex quo anno generare coepit, eum annum commemorauit scriptura. 
 fieri autem potest, ut posterior sit generatus Abram, 
 sed merito excellentiae, qua in scripturis ualde commendatur, 
 prior fuerit nominatus, sicut propheta priorem nominauit 
 minorem: Iacob dilexi, Esau autem odio habui, et in 
 Paralipomenon cum sit quartus nascendi ordine ludas, prior 
 est commemoratus, a quo Iudaicae genti nomen est, propter 
 tribum regiam. commodius autem plures exitus inueniuntur, 
 quibus quaestiones difficiles dissoluantur. 
 
 Consideranda est sane narratio Stephani de hac re, cui 
 magis harum expositionum non repugnet. et illud quidem 
 cogit, ut non, sicut narrari uidetur in Genesi, post mortem 
 Tharrae locutus sit deus Abrae, ut exiret de cognatione 
 sua et de domo patris sui; sed cum esset in

 

 
 
 
 Mesopotamia priusquam habitaret in Charran iam utique egressus de 
 terra Chaldaeorum, ut in illo itinere intellegatur ei locutus 
 deus. sed quod Stephanus postea sic narrat: tunc Abram 
 egressus de terra Chaldaeorum habitauit in Charran. 
 et inde postquam mortuus est pater eius conlocauit 
 eum in terra hac. non paruas adfert angustias 
 huic expositioni, quae fit per recapitulationem. uidetur enim 
 habuisse imperium domini, quod ei fuerat locutus in itinere 
 Mesopotamiae egresso de terra Chaldaeorum et eunti in Charran, 
 et hoc imperium post mortem patris sui oboedienter inplesse, 
 cum dicitur: et habitauit in Charran. et inde 
 postquam mortuus est pater eius conlocauit illum 
 in terra hac. ac per hoc manet quaestio, si septuaginta 
 quinque annorum — sicut euidenter scriptura Geneseos loquitur 
 — fuit, quando egressus est de Charran, quomodo possit 
 esse hoc uerum; nisi forte quod ait Stephanus: tunc Abram 
 egressus est de terra Chaldaeorum et habitauit 
 in Charran, non sic accipiatur: tunc egressus est, posteaquam 
 ei locutus est dominus — iam enim erat in Mesopotamia. 
 sicut supra dictum est, quando illud audiuit a domino — 
 sed ipsa regula recapitulationis contexere uoluit Stephanus 
 et simul dicere, unde egressus ubi habitauerit, cum ait: tunc 
 Abram egressus est de terra Chaldaeorum et habitauit 
 in Charran. in medio autem, id est inter egressum 
 de terra Chaldaeorum et habitationem in Charran, ei locutus 
 est deus. postea uero quod adiungit Stephanus: et inde 
 postquam mortuus est patereius, conlocauit illum

 

 
 
 
 in terra hac, intuendum est, quia non dixit: et postquam 
 mortuus est pater eius, egressus est de Charran, sed: inde 
 conlocauit eum deus in terra hac, ut post habitationem 
 in Charran conlocaretur in terra Chanaan, non post mortem 
 patris egressus, sed post mortem patris conlocatus in terra 
 Chanaan, ut ordo uerborum sit: "habitauit in Charran; et 
 inde conlocauit illum in terra hac, postquam mortuus est 
 pater eius", ut tunc intellegamus conlocatum uel constitutum 
 Abram in terra Chanaan, quando illic eum nepotem suscepit, 
 cuius uniuersum semen illic fuerat regnaturum ex promisso 
 dei hereditate donata. nam ex ipso Abram natus est Ismahel 
 de Agar, nati et alii ex Cettura, ad quos illius terrae non 
 pertineret hereditas. et ex Isaac natus est Esau, qui similiter 
 ab illa hereditate alienatus est. ex Iacob autem filio Isaac 
 quotquot filii nati sunt, id est uniuersum semen eius ad illam 
 hereditatem pertinuit. sic ergo conlocatus et constitutus in 
 illa terra Abram, quoniam uixit usque ad natiuitatem Iacob, 
 si recte intellegitur, soluta quaestio est secundum recapitulationem, 
 quamuis et aliae solutiones non sint contemnendae.

Erit ergo cum te uiderint Aegyptii, dicent 
 quia uxor illius haec. factum est autem, statim ut 
 intrauit Abram in Aegyptum, uidentes Aegyptii 
 mulierem quia speciosa erat ualde. quomodo accipiatur 
 quod Abram ueniens in Aegyptum celare uoluit uxorem suam 
 esse Sarram secundum omnia, quae de hac re scripta sunt? 
 utrum hoc conuenerit tam sancto uiro an subdefectio fidei 
 eius intellegatur, sicut nonnulli arbitrati sunt? iam quidem et 
 contra Faustum de hac re disputaui et diligentius a

 

 
 
 
 presbytero Hieronymo expositum est, quare non sit consequens, ut. 
 cum aliquot dies apud regem Aegypti Sarra fecerit, etiam 
 eius concubitu credatur esse polluta, quoniam mos erat regius 
 uicibus ad se admittere mulieres suas et nisi lomentis et 
 unguentis diu prius accurato corpore nulla intrabat ad regem. 
 quae dum fierent, adflictus est Pharao manu dei, ut uiro 
 redhiberet intactam, quam ipsi deo maritus commiserat tacens 
 quod uxor esset, sed non mentiens quod soror esset, ut caueret 
 quod poterat, quantum homo poterat, et deo commendaret 
 quod cauere non poterat, ne, si et illa quae cauere poterat 
 deo tantum dimitteret, non in deum credere sed deum tentare 
 potius inueniretur.

Quod terra Sodomorum et Gomorrhae, antequam 
 deleretur, comparatur paradiso dei, eo quod erat inrigua, et 
 terrae Aegypti, quam Nilus inrigat, satis, ut opinor, ostenditur 
 quomodo intellegi debeat ille paradisus, quem plantauit deus, 
 ubi constituit Adam. quis enim alius intellegatur paradisus 
 dei, non uideo. et utique si arbores fructiferae in paradiso 
 uirtutes animi accipiendae essent, sicut nonnulli existimant, 
 nullo corporali in terra paradiso ueris lignorum generibus instituto, 
 non diceretur de ista terra: sicut paradisus dei.

Respiciens oculis tuis uide a loco in 
 quo nunc tu es ad aquilonem et africum et orientem 
 et mare, quia omnem terram quam tu uides tibi 
 dabo eam et semini tuo usque in saeculum. quaeritur 
 hic quomodo intellegatur tantum terrae promissum esse 
 Abrae et semini eius, quantum poterat oculis circumspicere

 

 
 
 
 per quattuor cardines mundi. quantum est enim, quod ad 
 terram conspiciendam acies corporalis uisus possit adtingere? 
 sed nulla est quaestio, si aduertamus non hoc solum esse 
 promissum; non enim dictum est: tantum terrae tibi dabo 
 quantum uides, sed: tibi dabo terram quam uides. cum enim 
 et ulterior undique dabatur, profecto haec praecipue quae 
 uidebatur dabatur. deinde adtendendum est quod sequitur, 
 quoniam, ne putaret etiam ipse Abram hoc solum promitti 
 terrae quod aspicere uel circumspicere posset, surge, inquit, 
 et perambula terram in longitudine eius et latitudine, 
 quia tibi dabo eam, ut perambulando perueniret 
 ad eam, quam oculis uno loco stans uidere non posset. significatur 
 autem ea terra, quam primus populus accepit Israhel 
 semen Abrae secundum carnem, non illud latius semen secundum 
 fidem, quod ne taceretur dictum est ei futurum sicut 
 arenam maris secundum hyperbolen quidem, sed tamen tantum 
 quod numerare nullus posset.

Nuntiauit Abram transfluuiali. transfluuialem 
 Abram appellatum etiam graeca exemplaria satis indicant; 
 sed cur ita appellatus sit, haec uidetur causa, quod 
 ex Mesopotamia ueniens transito flumine Euphrate sedes constituit 
 in terra Chanaan et transfluuialis appellatus est ex ea 
 regione unde uenerat. unde Iesus Naue dicit Israhelitis: quid? 
 uultis seruire diis patrum uestrorum qui sunt 
 trans flumen?

De eo quod scriptum est: circa solis autem 
 occasum pauor inruit super Abram, et ecce timor 
 magnus incidit ei . tractanda est ista quaestio propter 
 eos, qui contendunt perturbationes istas non cadere in animum 
 sapientis: utrum tale aliquid sit, quale A. Gellius commemorat 
 in libris Noctium Atticarum, quendam philosophum in magna 
 maris tempestate turbatum, cum esset in naue, animaduersum 
 a quodam luxurioso adulescente. qui cum ei post transactum 
 periculum insultaret, quod philosophus cito perturbatus esset, 
 < cum ipse neque timuerit neque palluerit), respondit ideo 
 illum non perturbatum, quia nequissimae animae suae nihil 
 timere deberet, quod nec digna esset pro qua aliquid timeretur. 
 ceteris autem studiosis, qui in naui fuerant, expectantibus 
 protulit librum quendam Epicteti Stoici, ubi legebatur non 
 ita placuisse Stoicis nullam talem perturbationem cadere in 
 animum sapientis, quasi nihil tale in eorum adpareret adfectibus, 
 sed perturbationem ab eis definiri, cum ratio talibus 
 motibus cederet; cum autem non cederet, non dicendam perturbationem. 
 sed considerandum est quemadmodum hoc dicat 
 A. Gellius et diligenter inserendum.

<Et>dabo tibi et semini tuo post te terram, 
 in qua habitas, omnem terram cultam in possessionem 
 aeternam. quaestio est quomodo dixerit aeternam, 
 cum Israhelitis temporaliter data sit: utrum secundum hoc 
 saeculum dicta sit aeterna, ut ab eo quod est a!<i>v graece,

 

 
 
 + 
 quod et saeculum significat, dictum sit alwvtov , tamquam si 
 latine posset dici "saeculare", an ex hoc aliquid secundum 
 spiritalem promissionem hic intellegere cogamur, ut aeternum 
 ideo dictum sit, quia hinc aeternum aliquid significatur. an 
 potius locutionis est scripturarum ? ut aeternum appellent, 
 cuius rei finis non constituitur aut non ita fit, ut deinceps 
 non sit faciendum, quantum pertinet ad curam uel potestatem 
 facientis. sicut ait Horatius: 
 seruiet aeternum qui paruo nesciet uti. 
 non enim potest in aeternum seruire, cuius ipsa uita, qua 
 seruit, aeterna esse non potest. quod testimonium non adhiberem, 
 nisi locutionis esset; uerborum quippe illi sunt nobis 
 auctores, non rerum uel sententiarum. si autem defenduntur 
 scripturae secundum locutiones proprias, quae idiomata uocantur, 
 quanto magis secundum eas, quas cum aliis linguis 
 communes habent!

Quaeritur, quomodo dictum sit ad Abraham de 
 filio eius: et reges gentium ex illo erunt, utrum quia 
 non prouenit secundum regna terrena, secundum ecclesiam 
 accipi debeat, an propter Esau etiam ad litteram contigit.

Et uidens procucurrit in obuiam illis ab 
 ostio tabernaculi sui et adorauit super terram et 
 dixit: domine, si inueni gratiam ante te, ne praetereas 
 seruum tuum. quaeritur, cum tres uiri essent qui 
 ei adparuerant, quomodo singulariter dominum appellet dicens: 
 domine, si inueni gratiam ante te. an intellegebat 
 unum ex eis dominum et alios angelos? an potius in angelis 
 dominum sentiens domino potius quam angelis loqui elegit,

 

 

 
 
 + 
 quia uno ex tribus cum ipso Abraham postea remanente duo 
 mittuntur in Sodomam et illis sic loquitur Lot tamquam 
 domino?

Sumatur aqua et lauent pedes uestros 
 et refrigerate sub arbore. et sumam panem et 
 manducate. quaeritur, si angelos intellegebat, quomodo 
 potuit ad hanc humanitatem inuitare, quae refectioni mortalis 
 carnis necessaria est, non inmortalitati angelorum.

Abraham autem et Sarra seniores progressi 
 in diebus; defecerunt autem Sarrae fieri 
 muliebria. seniorum aetas minor est quam senum, quamuis 
 et senes appellentur seniores. unde, si uera sunt quae a nonnullis 
 medicis adseruntur, quoniam senior uir cum muliere 
 seniore filios facere non potest, etiamsi adhuc feminae muliebria 
 ueniant, secundum hoc admiratum Abraham de promissione 
 filii et miraculum posuisse apostolum accipere possumus 
 "emortuum [quippe] corpus" Abrahae. emortuum quippe 
 corpus non ita intellegendum est, ac si omnino nullam uim 
 generandi habere posset, si mulier iuuenalis aetatis esset, 
 sed secundum hoc emortuum, ut iam de prouectioris aetatis 
 muliere non posset. nam ideo de Cettura potuit, quia iuuenalem 
 illam inuenit aetate. sic enim medici tradunt, quoniam cuius 
 corpus uiri secundum hoc iam defecit, ut cum femina

 

 
 
 
 Quaestionum aetatis, quamuis menstrua adhuc patiatur, generare 
 non possit, de iuuencula potest: et rursus mulier, quae iam 
 prouectae aetatis est, quamuis adhuc menstrua fluant, ut de 
 seniore parere non possit, de iuuene potest. illud itaque ideo 
 miraculum fuit, quia secundum id quod diximus emortuo 
 corpore uiri femina quoque tam prouectae aetatis fuit, ut ei 
 destitissent fieri muliebria. nam si quod ait apostolus "corpus 
 emortuum" uerbo quis premat, quia dixit emortuum, iam 
 ergo nec animam habuisse, sed cadauer fuisse intellegi debet: 
 quod absurdissimae falsitatis est. sic itaque soluitur ista 
 quaestio. alioquin merito mouet quomodo, cum esset Abraham 
 prope mediae aetatis, secundum quam homines tunc uiuebant, 
 et postea filios de Cettura fecerit, dicatur ab apostolo corpore 
 emortuo et pro miraculo, quia genuit, praedicetur.

Et dixit dominus ad Abraham: quare 
 risit Sarra in semet ipsa dicens: ergo uere pariam? 
 ego autem senui. quaeritur quare istam redarguat dominus, 
 cum et Abraham riserit. nisi quia illius risus admirationis et 
 laetitiae fuit, Sarrae autem dubitationis, et ab illo hoc diiudicari 
 potuit,. qui corda hominum nouit.

Negauit Sarra dicens: non risi; timuit 
 enim. quomodo intellegebant deum esse qui loquebatur, cum 
 etiam negare ausa sit Sarra quod riserit, tamquam ille hoc 
 posset ignorare? nisi forte Sarra homines eos putabat, Abraham 
 uero deum intellegebat. sed etiam ipse illa humanitatis officia 
 praebendo, de quibus supra dixi, quae necessaria nisi infirmae 
 carni esse non possent, mirum nisi homines prius esse

 

 
 
 
 arbitratus est. sed fortassis, inquies, deum loqui intellexit quibusdam 
 diuinae maiestatis existentibus et adparentibus signis, 
 sicut in hominibus dei saepe adparuisse scriptura testatur. 
 sed rursus quaeritur, si ita est, unde angelos postea fuisse 
 cognouerint, nisi forte cum eis uidentibus in caelum issent.

Sciebam enim quia constituet filiis suis 
 et domui suae post se, et custodient uias domini 
 facere iustitiam et iudicium, ut adducat dominus 
 in Abraham omnia quae locutus est ad illum. ecce 
 ubi promittit dominus Abrahae non solum praemia, sed etiam 
 oboedientiam iustitiae filiorum eius, ut circa eos etiam praemia 
 promissa compleantur.

Descendens ergo uidebo, si secundum 
 clamorem ipsorum uenientem ad me consummantur; 
 si autem non, ut sciam. uerba haec si non dubitantis, 
 quid duorum potius euenturum sit, sed irascentis et 
 minantis accipiamus, nulla quaestio est. more quippe humano 
 deus in scripturis ad homines loquitur et eius iram nouerunt 
 sine perturbatione eius intellegere qui nouerunt. solemus autem 
 etiam sic minanter loqui: "uideamus, si non tibi facio" aut: 
 "uideamus, si non illi fecero", et: "si non potuero tibi facere, 
 uel sciam", id est: hoc ipsum experibor, utrum non possim . 
 quod cum minando, non ignorando dicitur, irati adparet adfectus; 
 sed perturbatio non cadit in deum. mos autem humanae 
 locutionis et usitatus est et humanae infirmitati congruit, cui 
 deus coaptat locutionem suam.

Quaeri solet utrum quod de Sodomis dixit deus non 
 se perdere locum, si inuenirentur illic uel decem iusti, speciali 
 quadam sententia de illa ciuitate an de omnibus intellegendum 
 sit generaliter, parcere deum loco, in quocumque uel 
 decem iusti fuerint. in qua quaestione non est quidem necesse 
 ut hoc de omni loco accipere conpellamur; uerum tamen de 
 Sodomis potuit et sic dici, quia sciebat deus ibi non esse uel 
 decem. et ideo sic respondebatur Abrahae, ut significaretur 
 nec tot ibi posse inueniri, ad exaggerationem iniquitatis illorum. 
 non enim necesse erat deo tam sceleratis hominibus parcere. 
 ne cum illis perderet iustos, cum posset iustis inde liberatis 
 reddere inpiis digna supplicia. sed, ut dixi, ad ostendendam 
 malignitatem multitudinis illius dixit: si decem ibi inuenero, 
 parcam uniuersae ciuitati. tamquam si diceret: 
 "certe possum nec pios cum inpiis perdere nec tamen propterea 
 inpiis parcere, quia liberatis et separatis inde piis 
 possum inpiis digna rependere; et tamen, si ibi inueniantur, 
 parco", hoc est, quia nec tot ibi possent inueniri. tale aliquid 
 est apud Hieremiam, ubi ait: circuite uias Hierusalem 
 et uidete et quaerite in plateis eius et cognoscite: 
 si inuenietis hominem facientem iustitiam et 
 quaerentem fidem, et propitius ero peccatis eorum, 
 id est: inuenite uel unum, et parco ceteris, ad exaggerandum 
 et demonstrandum, quod nec unus ibi posset inueniri.

Quod occurrit Lot angelis et adorauit in faciem, 
 uidetur intellexisse quod angeli essent; sed rursus cum eos 
 ad refectionem corporis inuitat, quae mortalibus necessaria 
 est, uidetur putasse quod homines essent . ergo quaestio similiter 
 soluitur, ut soluta est in tribus qui uenerunt ad Abraham,

 

 
 
 
 ut aliquibus signis adpareret eos diuinitus missos, qui tamen 
 homines crederentur. nam hoc et in epistula quae est ad 
 Hebraeos, cum de hospitalitatis bono scriptura loqueretur, 
 ait: per hanc enim quidam nescientes hospitio 
 receperunt angelos.

Quod ait Sodomitis Lot: sunt mihi duae filiae 
 quae nondum nouerunt uiros; producam illas ad 
 uos, utimini illis quomodo placuerit uobis; tantum 
 in uiros istos ne faciatis iniquum. quoniam prostituere 
 uolebat filias suas hac conpensatione, ut uiri hospites 
 eius nihil a Sodomitis tale paterentur, utrum admittenda sit 
 conpensatio flagitiorum uel quorumque peccatorum, ut nos 
 faciamus mali aliquid, ne alius grauius malum faciat, an potius 
 perturbationi Lot, non consilio tribuendum sit quia hoc dixerit, 
 merito quaeritur. et nimirum periculosissime admittitur 
 haec conpensatio. si autem perturbationi humanae tribuitur et 
 menti tanto malo permotae, nullo modo imitanda est.

Viros uero qui erant ad ostium domus percusserunt 
 caecitate. graeci habent aopao-q, quod magis 
 significat, si dici posset, "auidentia", quae faciat non uideri 
 non omnia, sed quod non opus est. nam merito mouet quomodo 
 potuerunt deficere quaerendo ostium, si tali erant caecitate 
 percussi, ut omnino nihil uiderent; hoc enim modo sua 
 calamitate turbati ulterius ostium non requirerent. hac aopadq . 
 et illi percussi sunt, qui quaerebant Helisaeum. hanc et illi 
 habuerunt, qui dominum post resurrectionem cum illo ambulantes 
 in uia non cognouerunt, quamuis ibi non sit hoc uerbum 
 positum, sed res ipsa intellegatur.

Dixit autem Lot ad illos: oro, domine, 
 quia inuenit puer tuus misericordiam ante te et 
 magnificasti iustitiam tuam, quam facis in me, ut 
 uiuat anima mea; ego autem non possum saluus * 
 fieri in monte, ne forte conprehendant me mala 
 et moriar. haec perturbatione timoris non credebat ipsi 
 domino, quem in angelis cognoscebat, qua etiam illud de 
 filiabus suis prostituendi» dixerat, ut intellegamus non pro 
 auctoritate habendum quod dixit de turpitudine filiarum; non 
 enim et hoc pro auctoritate habendum est deo non esse 
 credendum.

Et recordatus est deus Abraham et emisit 
 Lot de medio euersionis. commendat scriptura meritis 
 magis Abrahae liberatum esse Lot, ut intellegamus iustum Lot 
 dictum secundum quendam modum, maxime quod unum 
 uerum deum colebat et propter comparationem scelerum Sodomorum, 
 inter quos uiuens ad uitam similem non potuit inclinari.

Ascendit autem Lot de Segor et sedebat 
 in monte. mirum nisi ipse mons est, in quem sponte ascendit, 
 quo admonente domino ascendere noluit; aut enim nullus est 
 alius aut non adparet.

Timuit enim habitare in Segor. infirmitati 
 eius dominus et timori concesserat ciuitatem quam Lot ipse 
 delegerat et in ea promiserat ei securitatem, quod propter 
 illum parceret ciuitati. tamen etiam ibi esse timuit; ita fides 
 eius non magni roboris fuit.

Dixit autem Abraham de Sarra uxore sua: 
 soror mea est; timuit enim dicere: uxor mea est, 
 ne forte occiderent eum uiri ciuitatis propter 
 illam. quaeri solet quomodo adhuc in illa aetate pro Sarrae 
 pulchritudine Abraham periclitari metuebat. sed magis formae 
 illius uis miranda est, quae adhuc amari poterat, quam quaestio 
 difficilis putanda.

Quod ait deus ad Abimelech propter Sarram: 
 et peperci tibi, ut non peccares in me, quando eum 
 admonuit uxorem Abraham esse quam putabat sororem, aduertendum 
 est et notandum in deum peccari, quando talia 
 committuntur quae putant homines leuiter habenda tamquam . 
 in carne peccata. quod autem dixit ei: ecce tu morieris, 
 etiam hoc notandum est quomodo dicat deus tamquam praedicens 
 sine dubio futurum quod admonendo dicit, ut a peccato 
 abstinendo caueatur.

Merito quaeritur cur Abraham nec die quo natus est ei 
 filius nec die quo circumcisus est, sed die quo ablactatus est 
 epulum fecerit. quod nisi ad aliquam spiritalem significationem 
 referatur, nulla solutio quaestionis est; tunc scilicet esse debere 
 magnum gaudium spiritalis aetatis, quando fuerit factus homo 
 nouus spiritalis, id est non talis qualibus dicit apostolus: 
 lac uobis potum dedi, non escam; nondum enim 
 poteratis. sed nec adhuc potestis; estis enim adhuc 
 carnales.

Quaeritur Sarra dicente: eice ancillam et filium 
 eius; non enim erit heres filius ancillae cum filio 
 meo Isaac, quare contristatus sit Abraham, cum ista fuerit 
 prophetia, quam utique magis debuit nosse ipse quam Sarra.

 

 
 
 
 sed intellegendum est uel ex reuelatione hoc dixisse Sarram, 
 quia prius illi fuerat reuelatum, illum uero, quem de hac 
 postea dominus instruit, paterno adfectu pro filio fuisse commotum, 
 uel ambos prius nescisse quidnam illud . esset et per 
 Sarram nescientem hoc prophetice dictum esse, cum illa mota 
 esset muliebri animo propter ancillae superbiam.

Notandum quod et Ismahel dictus sit a deo semen 
 Abrahae propter illud quod sic accipiendum docet apostolus 
 quod dictum est: in Isaac uocabitur tibi semen; id 
 est: non filii carnis, sed filii promissionis deputantur 
 in semine: ut hoc proprie pertineat ad Isaac, qui 
 non fuit filius carnis, sed filius promissionis, ubi promissio 
 fit de omnibus gentibus.

Surrexit autem Abraham mane et sumsit 
 panes et utrem aquae et dedit Agar; et inposuit 
 in humeros, et puerum; et dimisit illam. fieri quaestio 
 solet quomodo inposuerit in humeros et puerum tam grandem. 
 nam qui fuerat antea quam natus esset Isaac tredecim annorum 
 circumcisus, cum esset Abraham nonaginta nouem, et 
 natus sit Isaac centenario patre, ludebat autem Ismahel cum 
 Isaac quando Sarra commota est, utique cum grandiusculo, 
 qui iam fuerat ablactatus, profecto annorum fuit Ismahel, 
 quando cum matre sua de domo patris expulsus est, amplius 
 sedecim. sed ut hoc quod cum paruulo lusit per recapitulationem 
 dictum accipiamus, antequam ablactaretur Isaac, profecto 
 etiam sic amplius quam tredecim annorum puer in 
 humeros matris cum utre et panibus nimis absurdum est, ut

 

 
 
 
 inpositus esse credatur. quam facile autem soluitur quaestio, 
 si non subaudiamus "inposuit", sed "dedit". dedit enim 
 Abraham. sicut scriptum est, matri eius panes et utrem, quae 
 illa inposuit in humeros suos. cum autem adiunctum et dictum 
 est "et puerum", subaudimus dedit* qui panes et utrem 
 dederat, non "in humeros inposuit".

Defecit autem aqua de utre et proiecit 
 puerum sub unam abietem; et discessit et sedere 
 coepit contra illum longe quantum arcus mittit; 
 dixit enim: non uidebo mortem filii mei. et sedit 
 contra eum. exclamans autem puer plorauit. et 
 exaudiuit deus uocem pueri de loco ubi erat. et 
 uocauit angelus dei Agar de caelo et dixit ei: 
 quid est, Agar? noli timere; exaudiuit enim deus 
 uocem filii tui de loco in quo est. surge et accipe 
 puerum et tene illum manu tua; in magnam enim 
 gentem faciam illum. solet quaeri quomodo, cum puer 
 esset annorum amplius quindecim, proiecerit eum mater sub 
 arborem et ierit longe quantum arcus mittit, ne uideret eum 
 morientem. quasi enim quem portabat proiecerit, ita uidetur 
 sonare quod dicitur, maxime quia sequitur: fleuit puer. 
 sed intellegendum est proiectum esse non a portante, sed. 
 ut fit, ab animo tamquam moriturum. neque enim quod scriptum 
 est: proiectus sum a facie oculorum tuorum, 
 portabatur qui hoc dixit. et est in cotidiano loquendi usu, 
 cum proici dicitur aliquis ab aliquo cum quo erat, ne ab illo 
 uideatur aut cum illo maneat. intellegendum est autem, quod 
 scriptura tacuit, ita discessisse matrem a filio, ut puer

 

 
 
 
 ignoraret quo mater abierit, et eam in siluestribus stirpibus 
 latuisse, ne filium siti deficientem uideret. ille autem etiam 
 illa aetate quid mirum, si matre diutius non uisa et tamquam 
 perdita eo loco, ubi solus remanserat, fleuit? quod ergo postea 
 dicitur: accipe puerum, non ut eum de terra uelut iacentem 
 tolleret, dictum est, sed ut ei coniungeretur et eum manu 
 teneret deinceps comitem, sicut erat: quod plerumque faciunt 
 simul ambulantes cuiuslibet aetatis.

Factum est autem in tempore illo et dixit 
 Abimelech et cetera. quaeri potest, quando cum isto Abimelech 
 pactum fecit Abraham et appellatus est puteus quem 
 fodit puteus iurationis* , quomodo congruat ueritati. 
 Agar enim de Abrahae domo expulsa cum filio iuxta puteum, 
 sicut dictum est, iurationis errabat, qui ualde postea dicitur 
 factus ab Abraham; ibi enim Abimelech et Abraham iurauerunt, 
 quod nondum utique factum erat, cum de domo 
 Abrahae Agar cum filio fuisset expulsa. quomodo ergo errabat 
 iuxta puteum iurationis? an factum iam fuisse intellegendum 
 est et per recapitulationem postea commemoratum quod egit 
 Abraham cum Abimelech ? nisi forte qui longe postea librum 
 scripsit ex nomine putei iurationis appellauit regionem, in qua 
 cum filio mater errabat, tamquam diceret: errabat in illa 
 regione, ubi puteus iurationis factus est, quamuis puteus 
 postea sit factus, sed longe ante aetatem scriptoris, sic autem 
 appellabatur puteus cum liber scriberetur nomen tenens antiquum, 
 quod Abraham inposuerat. si autem ipse est puteus, 
 quem apertis oculis uidit Agar, nihil restat, nisi ut per

 

 
 
 
 recapitulationem quaestio dissoluatur. nec mouere debet quomodo 
 puteum, quem foderat Abraham, nesciebat Agar, si ante est 
 ille fossus quam illa expulsa. ualde enim fieri potuit, ut 
 pecorum suorum causa longe a domo, in qua cum suis habitabat, 
 puteum foderet, quem illa nesciret.

Quaeri potest quomodo ad puteum iuramenti agrum 
 plantauerat Abraham, si in terra illa, quemadmodum Stephanus 
 dicit, non acceperat hereditatem nec spatium pedis. sed ea 
 est intellegenda hereditas, quam deus munere suo fuerat 
 daturus, non empta pretio. intellegitur autem spatium circa 
 puteum ad illud emptionis pactum pertinere, in quo fuerant 
 agnae septem datae, quando Abimelech et Abraham sibi etiam 
 iurauerunt.

Et tentauit deus Abraham. quaeri solet quomodo 
 hoc uerum sit, cum dicat in epistula sua Iacobus quod 
 deus neminem temtat. nisi quia locutione scripturarum solet 
 dici "tentat" pro eo quod est "pro bat". tentatio uero illa, de 
 qua Iacobus dicit, non intellegitur nisi qua quisque peccato 
 inplicatur. unde apostolus dicit: ne forte tentauerit uos 
 is qui tentat. nam et alibi scriptum est: tentat uos 
 dominus deus uester, ut sciat si diligitis eum. 
 etiam hoc genere locutionis "u t sciat" dictum est, ac si 
 diceretur: "ut scire uos faciat", quoniam uires dilectionis 
 suae hominem latent, nisi diuino experimento etiam eidem 
 innotescant.

Vox angeli de caelo ad Abraham: ne inicias 
 manum in puerum neque facias ei quidquam; modo 
 enim cognoui quoniam times deum tu. etiam ista

 

 
 
 
 quaestio simili locutione soluitur; hoc est enim: nunc cognoui, 
 quoniam times deum tu, quod significat: "nunc 
 te feci cognoscere". in consequentibus autem hoc genus locutionis 
 euidenter adparet, ubi dicitur: et uocauitAbraham 
 nomen loci illius "dominus uidit", ut dicant hodie: 
 in monte dominus adparuit. "uidit" pro eo quod est 
 fadparuit ", hoc est uidit" pro eo quod est" uideri fecit", 
 significans per efficientem id quod efficitur, sicut frigus pigrum 
 quod pigros facit.

Et non pepercisti filio tuo dilecto propter 
 me. numquid Abraham propter angelum non pepercit filio 
 suo et non propter deum? aut ergo angeli nomine dominus 
 Christus significatus est, qui sine dubio deus est et manifeste 
 a propheta dictus "magni consilii angelus", aut quod 
 deus erat in angelo et ex persona dei angelus loquebatur, 
 sicut in prophetis etiam- solet. nam in consequentibus hoc 
 magis uidetur adparere ubi legitur: et uocauit angelus 
 domini Abraham iterum de caelo dicens: per me 
 ipsum iuraui, dicit dominus. non facile enim inuenitur 
 dominus Christus patrem dominum dicere tamquam suum 
 dominum illo praesertim tempore, antequam sumeret carnem. 
 nam secundum id, quod formam serui accepit, non incongruenter 
 hoc dici uidetur. nam secundum huius rei futurae 
 prophetiam illud est in psalmo: dominus dixit ad me: 
 filius meus es tu. nam neque in ipso euangelio facile inuenimus 
 a Christo deum patrem dominum appellatum, quod 
 dominus eius esset; quamuis deum inueniamus illo loco, ubi 
 ait: uado ad patrem meum et patrem uestrum, deum 
 meum et deum uestrum. quod autem scriptum est: dixit

 

 
 
 
 dominus domino meo, ad ipsum qui loquebatur refertur, id 
 est: dixit dominus domino meo, pater scilicet filio, et 
 "pluit dominus a domino" qui scribebat dixit, ut dominus 
 eius a domino eius, id est dominus noster a domino nostro 
 pluisse intellegatur, filius a patre.

Quod in his, quos nuntiauerunt Abrahae natos esse 
 filios fratri eius, nominatur et Camuel pater Syrorum, non 
 utique illi, qui nuntiauerunt, nuntiare patrem Syrorum potuerunt; 
 ex origine quippe illius Syrorum genus longe postea 
 propagatum est. sed dictum est a persona scribentis, qui post 
 omnia illa tempora haec scribendo narrauit, quemadmodum 
 supra diximus de puteo iurationis.

Exsurgensautem Abrahamadorauit populum 
 terrae. quaeritur quomodo scriptum est: dominum deum 
 tuum adorabis et illi soli seruies, cum Abraham sic 
 honorauerit populum quendam gentium, ut etiam adoraret. 
 sed animaduertendum est in eodem praecepto non dictum: 
 "dominum deum tuum solum adorabis", sicut dictum est: 
 et illi soli seruies, quod est graece Xatpsoas \'.?. talis enim 
 seruitus nonnisi deo debetur. unde damnantur idolatrae, id 
 est eius modi seruitutem exhibentes idolis, quae debetur deo. 
 nec moueat quod alio loco in quadam scriptura prohibet 
 angelus hominem adorare se et admonet, ut dominus potius 
 adoretur; talis enim adparuerat angelus, ut pro deo posset 
 adorari. et ideo fuerat corrigendus adorator.

Quod Abraham iubet puero suo, ut manum suam 
 ponat sub eius femore, et sic eum adiurat per dominum 
 deum caeli et dominum terrae, solet inperitos mouere 
 non adtendentes magnam istam de Christo extitisse prophetiam, 
 quod ipse dominus deus caeli et dominus terrae in ea carne 
 uenturus esset, quae de illo femore propagata est.

Quaerendum quo differant augurationes inlicitae ab 
 illa petitione signi, qua petiuit seruus Abrahae, ut ei deus 
 ostenderet ipsam esse futuram uxorem domini sui Isaac, a 
 qua cum petisset, ut biberet, diceretur illi: bibe [et] tu, 
 et adaquabo camelos tuos quoadusque bibere desinent. 
 aliud est enim mirum aliquid petere, quod ipso miraculo 
 signum sit, aliud ea obseruare, quae ita fiunt, ut mira non 
 sint, sed a coniectoribus superstitiosa uanitate interpretentur. 
 sed hoc ipsum etiam quod mirum aliquid postulatur, quo 
 significetur quod quisque uult nosse, utrum audendum sit 
 non parua quaestio est. eo namque pertinet, quod dicuntur 
 qui hoc non recte faciunt tentare dominum. nam ipse dominus, 
 cum a diabolo tentaretur, testimonium de scripturis adhibuit: 
 non tentabis dominum deum tuum. suggerebatur enim 
 tamquam homini, ut signo aliquo exploraret ipse quantus 
 esset, id est quam multum apud deum posset: quod uitiose 
 fit, cum fit. ab hoc autem discernitur quod Gedeon fecit 
 pugnae imminente periculo; consultatio quippe illa magis 
 quam tentatio dei fuit. unde et Achaz apud Esaiam timet

 

 

 

 
 
 
 signum petere. ne deum tentare uideatur, cum hoc eum 
 dominus admoneat per prophetam, credo, existimans quod ab 
 ipso propheta exploraretur utrum praecepti memor esset. quo 
 tentare deum prohibemur.

Seruus Abrahae narrans quae sibi mandata fuerant 
 a domino suo dicit eum sibi dixisse: non sumes uxorem 
 filio meo a filiabus Chananaeorum, inter quos 
 ego habito in terra eorum, sed in domum patris mei 
 ibis et in tribum meam et sumes uxorem filio 
 meo inde et cetera. si legantur quemadmodum illi mandata 
 sint, sententia eadem reperitur, uerba uero non omnia uel 
 ipsa uel ita dicta sunt. quod admonendum putaui propter 
 stultos et indoctos homines, qui euangelistis hinc calumniantur, 
 quod in aliquibus uerbis non omni modo conueniunt, quamuis 
 rebus atque sententiis omnino non discrepent. certe enim 
 istum librum unus homo scripsit, quia ea quae supra dixit 
 cum mandaret Abraham uel relecta sic ponere potuit, si ad 
 rem pertinere iudicaret, cum ueritas narrationis exigitur nisi 
 ut rerum sententiarumque sit, quibus uoluntas, propter quam 
 intimandam uerba fiunt, satis adpareat.

Quod habent latini codices narrante seruo Abrahae 
 quae sibi mandauerat dominus eius: tunc innocens eris 
 a iuramento meo, uel: iuratione mea, graeci habent: 
 a maledicto meo; opxo ? enim dicitur iuratio, apa maledictum: 
 unde et xatapotto ; maledictus uel aixaTapatoc dicitur.

 

 
 
 
 proinde oritur quaestio, quomodo illa iuratio maledictum possit 
 intellegi, nisi quia maledictus est qui contra iurationem fecerit.

Si ergo facitis misericordiam et iustitiam 
 ad dominum meum, renuntiate mihi. duo illa quae 
 assidue ponuntur in aliis sanctis scripturis, et maxime in 
 Psalmis, misericordia et iustitia — tantundem enim ualet 
 misericordia et ueritas — hinc iam adparere coeperunt.

Ecce Rebecca in conspectu tuo, accipiens 
 recurre; et sit uxor filii domini tui, quemadmodum 
 locutusest dominus. quaeritur quando locutus sit dominus. 
 nisi quia uel prophetam esse Abraham nouerant et prophetice 
 a domino dictum quod per illum dictum fuerat agnoscebant; 
 aut signum illud quod sibi datum seruus eius narrauit, locutionem 
 domini appellauerunt; hoc enim magis de Rebecca 
 expressum est. nam quod Abraham dixerat, non de Rebecca 
 dixerat, sed de aliqua femina ex tribu uel cognatione sua; 
 et hoc ad utrumque, ut immunis esset a iuramento seruus, 
 si non impetrasset. quod utique non dicitur, cum aliquid 
 prophetatur. certam enim decet esse prophetiam.

Quod Rebeccae dixerunt fratres eius proficiscenti: 
 soror nostra es; esto in milia milium et hereditate 
 obtineat semen tuum ciuitates aduersariorum, non 
 prophetae fuerunt aut uanitate tam magna optauerunt: sed 
 eos quae promiserat deus Abrahae latere non potuit.

Quod scriptum est: et exiit Isaac exerceri 
 in campo meridie, qui uerbum de hac re graecum nesciunt, 
 exercitationem corporis putant. scriptum est autem graece

 

 

 
 
 
 aSoXeaaYjoat ; aSoXsayeTv uero ad animi exercitationem pertinet 
 et saepe uitio deputatur, more tamen scripturarum plerumque 
 in bono ponitur. pro isto uerbo quidam interpretes nostri 
 exercitationem, quidam garrulitatem quasi uerbositatem, quae 
 in bono, quantum ad latinum eloquium pertinet, uix aut 
 numquam inuenitur. sed, ut dixi, in scripturis plerumque in 
 bono dicitur et uidetur mihi significare animi adfectum 
 studiosissime aliquid cogitantis cum delectatione cogitationis; 
 nisi aliud sentiunt qui haec uerba graeca melius intellegunt.

Adiciens autem Abraham sumsit uxorem 
 nomine Cetturam. quaestio haec esset, si peccatum esset 
 maxime in antiquis dantibus operam propagandae proli. quodlibet 
 enim hic quam incontinentia suspicanda est tanti uiri in illa 
 praesertim iam aetate. cur autem de hac filios fecerit, qui 
 cum miraculo de Sarra fecerat, supra dictum est; quamquam 
 nonnulli donum quod accepit Abraham uelut reuiuiscentis 
 corporis ad filios procreandos diu permansisse adserant, ita 
 ut posset et alios procreare. sed multo est absolutius de 
 adulescentula potuisse seniorem, quod senior de seniore non 
 posset, nisi deus illic miraculum praestitisset maxime propter 
 Sarrae non solum aetatem uerum etiam sterilitatem. sane 
 etiam grandioris aetatis et, sicut scriptura loquitur, plenum 
 dierum posse dici seniorem, hoc est rcpsoputrjv hinc intellegi 
 potest, quia hoc Abraham appellatus est quando mortuus est. 
 proinde omnis senex etiam rcpsopotrj ;, non omnis rcpeapuTVj ;; 
 etiam senex, quia plerumque est hoc nomen aetatis quae

 

 
 
 
 infra senectutem senectuti uicina est et ex hoc etiam ipsa a 
 senectute nomen accepit in latina lingua, ut rcpsapursenior 
 appelletur. apud Graecos autem, maxime sicut scriptura 
 loquitur, TCpsaptkepoi et vstorepot dicuntur, etiam si aetates 
 iuuenum comparentur, quod dicimus nos maiorem atque 
 iuniorem. uerum tamen hoc factum Abrahae, quod post mortem 
 Sarrae de Cettura filios procreauit, non sic accipiendum est, 
 quasi humana consuetudine et cogitatione tantummodo substituendae 
 numerosioris prolis hoc factum sit. sic enim possent 
 accipere homines etiam quod de Agar factum est, nisi apostolus 
 admoneret illa fuisse facta prophetice, ut in utrisque 
 personis mulierum earumque filiorum duo testamenta ad 
 futurorum praenuntiationem allegorica significatio figuraret. 
 unde in isto quoque Abrahae facto aliquid tale quaerendum 
 est. etsi non facile occurrat, ego interim quod occurrit. munera 
 quae acceperunt filii concubinarum uidentur mihi significare 
 quaedam dei dona uel in sacramentis uel in quibusque signis 
 etiam carnali populo Iudaeorum et haereticis data uelut filiis 
 concubinarum, cum hereditatis munus, quod est caritas et 
 uita aeterna. nonnisi ad Isaac pertineat, hoc est ad filios 
 promissionis.

Quid sibi uult quod scriptum est: haec sunt 
 nomina filiorum Ismahel secundum nominagenerationum 
 eorum? non enim satis elucet, cur additum sit:

 

 
 
 
 secundum nomina generationum eorum, cum hi soli 
 nominentur quos ille genuit. non etiam qui ab ipsis geniti 
 sunt. nisi forte quia nationes ex illis propagatae eorum 
 nominibus appellantur hoc significatum sit, cum dictum est: 
 secundum nomina generationum eorum. quamuis 
 hoc modo illae nationes sint potius secundum nomina istorum, 
 non ista nomina secundum illas nationes, quia illae posterius 
 extiterunt. unde notanda locutio est, quia et postea de illis 
 dicitur: duodecim principes secundum gentes eorum.

Quod de Rebecca scriptum est, quia uenit interrogare 
 dominum, cum gestirent puerperia in utero eius, 
 quaeritur quo ierit. non enim erant tunc prophetae aut 
 sacerdotes secundum ordinem tabernaculi uel templi domini. 
 quo ergo ierit, merito mouet, nisi forte ad locum, ubi aram 
 constituerat Abraham. sed illic quomodo responsa ederentur 
 omnino tacet scriptura: utrum per aliquem sacerdotem — 
 quod incredibile est, si erat, non fuisse nominatum et nullam 
 ibi omnino sacerdotum aliquorum factam esse mentionem — 
 an forte ibi cum orando allegassent desideria sua, dormiebant 
 in loco, ut per somnium monerentur? an adhuc uiuebat 
 Melchisedech, cuius tanta fuit excellentia, ut a nonnullis 
 dubitetur, utrum homo an angelus fuerit? an erant aliqui 
 tales etiam illo tempore homines dei, in quibus posset deus 
 interrogari? quidquid horum est et si quid aliud quod me 
 forte, ne commemorarem, praeterierit, mentiri tamen scriptura 
 non potest, quae dixit Rebeccam isse ad interrogandum 
 dominum eique dominum respondisse.

In eo quod dominus respondit Rebeccae: duae 
 gentes in utero tuo sunt et duo populi de uentre 
 tuo separabuntur; et populus populum superabit 
 et maior seruiet minori, spiritali intellegentia carnales 
 in populo dei significantur per maiorem filium et spiritales 
 per minorem, quia, sicut dicit apostolus, non prius quod 
 spiritale sed quod animale, postea spiritale. solet 
 et sic intellegi hoc quod dictum est, ut in Esau figuratus 
 sit maior populus dei, hoc est Israheliticus secundum carnem. 
 per Iacob autem figuratus sit ipse Iacob secundum spiritalem 
 progeniem. sed etiam historica proprietate hoc responsum 
 inuenitur esse completum, ubi populus Israhel, hoc est Iacob 
 minor filius, superauit Idumaeos, hoc est gentem, quam 
 propagauit Esau, eosque fecerunt tributarios per Dauid: quod 
 diu fuerunt usque ad regem, sub quo Idumaei rebellauerunt 
 et iugum Israhelitarum Idumaei a ceruice sua deposuerunt 
 secundum prophetiam ipsius Isaac. quando minorem pro 
 maiore benedixit. hoc enim dixit eidem maiori, cum et ipsum 
 postea benediceret.

Iacob autem erat homo simplex habitans 
 domum. quod graece dicitur ἄπλαστος , hoc latini "simplicem" 
 interpretati sunt; proprie autem ἄπλαστος "non fictus". unde 
 aliqui latini interpretes "sine dolo" interpretati sunt dicentes: 
 erat Iacob sine dolo habitans in domo, ut magna 
 sit quaestio, quomodo per dolum acceperit benedictionem qui 
 erat sine dolo. sed ad significandum magnum aliquid hoc 
 scriptura praemisit. hinc enim maxime cogimur ad intellegenda

 

 
 
 
 illo loco spiritalia, quia sine dolo erat qui dolum fecit. unde 
 quid sentiremus, in sermone quodam in populo habito satis 
 diximus.

In eo quod scriptum est: facta est autem fames 
 super terram praeter famem quae ante facta est 
 in tempore Abraham; abiit autem Isaac ad Abimelech 
 regem Phylistinorum in Gerara, quaeritur hoc 
 quando sit factum: utrum posteaquam Esau uendidit primogenita 
 sua cibo lenticulae — post illam quippe narrationem 
 hoc narrari incipit — an, ut fieri solet, per recapitulationem 
 narrator ad ea reuersus sit. cum progressus de filiis eius ad 
 eum locum peruenisset, qui de lenticula commemoratus est. 
 mouet autem — quia ipse inuenitur Abimelech, qui etiam 
 Sarram concupiuerat; ipsius enim paranymphus et princeps 
 militiae, qui ibi commemorati sunt, etiam hic commemorantur 
 — utrum uel uiuere potuerunt. quando enim factus est 
 amicus Abrahae, nondum natus erat Isaac, sed iam promissus. 
 ponamus ante annum quam nasceretur Isaac illud fuisse 
 factum — deinde Isaac suscepit filios, cum esset annorum 
 sexaginta; illi autem iuuenes erant quando uendidit Esau 
 primogentia sua - ponamus etiam ipsos circa uiginti annos 
 fuisse, fiunt anni aetatis Isaac usque ad illud factum filiorum 
 eius circiter octoginta; adulescentem accipiamus fuisse Abimelech, 
 quando matrem ipsius concupiuit et Abrahae amicus est 
 factus: potuit ergo iam esse quasi centenarius, si post illud 
 factum filiorum suorum perrexit in illam terram famis necessitate 
 Isaac. non ergo ex hoc cogit ulla necessitas per

 

 
 
 
 recapitulationem putare narratam profectionem Isaac in Gerara. 
 sed quia ibi diuturno tempore fuisse Isaac scribitur et puteos 
 fodisse et de his contendisse et ditatum fuisse pecunia, mirum 
 nisi recapitulando ista commemorantur, quae ideo fuerant 
 praetermissa. ut primum de filiis eius usque ad illum locum 
 de lenticula narratio perueniret.

In eo quod scriptura est de Isaac: benedixit 
 autem eum dominus. et exaltatus est homo et 
 procedens maior fiebat, quoadusque magnus factus 
 est ualde, secundum terrenam felicitatem dictum sequentia 
 docent. exsequitur enim narrator easdem eius diuitias, quibus 
 magnus factus est: et hinc motus Abimelech timuit illum 
 ibi esse, ne potentia eius sibi esset infesta. quamquam ergo 
 aliquid spiritale ista significant, tamen secundum id quod 
 contigerunt, ideo praemissum est:benedixiteum dominus, 
 ut sana fide intellegamus etiam ista - temporalia dona nec 
 dari posse nec sperari debere etiam cum ab infirmioribus 
 adpetuntur nisi ab uno deo: ut qui in minimis fidelis 
 est etiam in magnis fidelis sit, et qui in mammona 
 iniquo fidelis inuentus est. etiam uerum accipere mereatur, 
 sicut dominus in euangelio loquitur. talia etiam de Abraham 
 dicta sunt, quod ei munera dei prouenerint. unde non parum 
 aedificat sanam fidem pie intellegentibus ista narratio, etiamsi 
 de his rebus allegorica significatio nulla possit exculpi.

Fiat execratio inter nos et inter te, id 
 est iuratio quae maledictis obstringit, quae accidant ei qui 
 peierauerit. secundum quam considerandum est quod et seruus

 
 
 
 Abrahae commemorauit narrans eis a quibus accepit uxorem 
 domino suo Isaac.

Quid est quod scriptum est, quod cum uenissent 
 pueri Isaac et dixissent: fodimus puteum et non inuenimus 
 aquam, appellauit eundem puteum Isaac iuramentum? 
 an quamuis factum sit, in aliquam significationem 
 sine dubio ducendum est spiritalem, quoniam nihil habet conuenientiae 
 secundum litteram, ut ideo iuramentum appellauerit 
 puteum, quod ibi aqua non sit inuenta? quamquam alii interpretes 
 pueros Isaac inuentam potius aquam nuntiasse dixerunt; 
 sed etiam sic quare iuramentum appellatum est, ubi nulla 
 fuerat facta iuratio?

Quoniam tantus patriarcha Isaac, antequam 
 moriatur, quaerit a filio suo uenationem et escam, qualem 
 amat, pro magno beneficio et promittit benedictionem, nullo 
 modo uacare arbitramur a significatione prophetica: maxime 
 quoniam festinat uxor eius, ut illam benedictionem minor 
 accipiat, quem ipsa diligebat, et cetera in eadem narratione 
 multum mouent ad maiora intellegenda uel requirenda.

Quod habent latini codices: expauit autem Isaac 
 pauore magno ualde, graeci habent: sciTcrj ÕÈ \' Ioaay . 
 στασιν μεγην σφόδρα ubi tanta commotio intellegitur, ut 
 quaedam mentis alienatio sequeretur. ipsa enim proprie dicitur 
 extasis. et quia solet in magnarum rerum reuelationibus fieri, 
 in hac intellegendum est factam esse spiritalem admonitionem, 
 ut confirmaret benedictionem suam in filio minore, cui potius

 

 
 
 
 irascendum fuit quod fefellerit patrem. sic et de Adam cum 
 prophetatur hoc sacramentum magnum, quod dicit apostolus 
 in Christo et in ecclesia: erunt duo in carne una, dicitur 
 quod extasis praecesserit.

Quomodo adnuntiata uel renuntiata sunt uerba 
 Esau Rebeccae, quibus comminatus est occidere fratrem suum, 
 cum scriptura dicat hoc eum in sua cogitatione dixisse? nisi 
 quia hinc nobis datur intellegere, quod diuinitus eis reuelabantur 
 omnia. unde ad magnum mysterium pertinet, quod 
 filium suum minorem pro maiore uoluit benedici.

Quod habent latini codices Isaac dicente filio suo: 
 uade in Mesopotamiam in domum Bathuel patris 
 matris tuae et sume tibi inde uxorem, graeci codices 
 non habent "uade" sed "fuge", hoc est airoBpaO \'.. unde intellegitur 
 etiam Isaac cognouisse quid filius eius Esau de 
 fratre suo in cogitatione sua dixerit.

Et surrexit Iacob de somno suo et dixit 
 quia est dominus in loco hoc, ego autem nesciebam. 
 et timuit et dixit: quam terribilis locus hic! 
 hoc non est nisi domus dei; et haec porta est caeli. 
 haec uerba ad prophetiam pertinent, quia ibi futurum erat 
 tabernaculum, quod constituit dominus in hominibus in primo 
 populo suo. portam caeli autem sic intellegere debemus, tamquam 
 inde fiat aditus credentibus ad capessendum regnum 
 caelorum.

Quod statuit lapidem Iacob, quem sibi ad caput 
 posuerat, et constituit eum titulum et perfudit illum 
 oleo, non aliquid idolatriae simile fecit. non enim uel tunc 
 uel postea frequentauit lapidem adorando uel ei sacrificando: 
 sed signum fuit in prophetia euidentissima constitutum, quae 
 pertinet ad unctionem: unde Christi nomen a chrismate est.

Et uocauit Iacob nomen loci illius "domus 
 dei"; et Vlammaus erat nomen ciuitati ante. iuxta 
 ciuitatem dormisse si intellegatur, nulla quaestio est; si autem 
 in ciuitate, mirum uidetur quomodo potuerit illum titulum 
 constituere. quod autem uouit uotum, si prosperaretur eundo 
 et redeundo, et decimas promisit domui dei futurae in loco 
 illo, prophetia est domus dei, ubi et ipse rediens deo sacrificauit 
 non illum lapidem deum appellans, sed domum dei, id 
 est quia in eo loco futura erat domus dei.

Quod uenit Rachel cum ouibus patris sui et 
 dicit scriptura quod, cum uidisset Iacob Rachel filiam Laban 
 fratris matris suae, accessit et reuoluit lapidem ab ore 
 putei, magis notandum est aliquid scripturam praetermittere 
 quod intellegere debemus quam ulla quaestio commouenda. 
 intellegitur enim quod illi, cum quibus primo loquebatur Iacob. 
 interrogati, quae esset quae ueniebat cum ouibus, ipsi dixerunt 
 filiam esse Laban, quam utique Iacob non nouerat; sed illius 
 interrogationem responsionemque illorum scriptura praetermittens 
 intellegi uoluit.

Quod scriptum est: et osculatus est Iacob 
 Rachel et exclamans uoce sua fleuit. et indicauit 
 ei quia frater <patris> est eius et quia filius

 

 
 
 
 Rebeccae est, consuetudinis quidem fuit maxime in illa simplicitate 
 antiquorum, ut propinqui propinquas oscularentur, 
 et hoc hodie fit in multis locis. sed quaeri potest, quomodo 
 ab incognito illa osculum acceperit, si postea indicauit Iacob 
 propinquitatem suam. ergo intellegendum est aut illum, qui 
 iam audierat quae illa esset, fidenter in eius osculum inruisse 
 aut postea scripturam narrasse per recapitulationem quod primo 
 factum erat, id est ut indicauerit Iacob quis esset. sicut de 
 paradiso postea dicitur, quomodo deus eum instituerit, cum 
 iam dictum esset quod plantauerit deus paradisum et posuerit 
 illic hominem quem finxerat, et multa quae per recapitulationem 
 dicta intelleguntur.

Quod scriptum est: et seruiuit Iacob pro 
 Rachel annis septem; et erant in conspectu eius 
 uelut pauci dies eo quod diligebat illam, quaerendum 
 quomodo dictum sit, cum magis etiam breue tempus longum 
 esse soleat amantibus. dictum est ergo propter laborem seruitutis, 
 quem facilem et leuem amor faciebat.

Si parum aduertatur rei huius narratio, putabitur, 
 quod posteaquam Liam Iacob duxit uxorem deinde seruiuit 
 alios septem annos pro Rachel et tunc eam duxit. uerum 
 autem non ita est, sed Laban ei dixit: consumma itaque 
 septima istius, et dabo tibi et hanc pro opere 
 quod operaberis apud me adhuc septem annos 
 alius. quod itaque ait: consumma septima istius, ad 
 nuptiarum celebrationem pertinet, quae septem diebus celebrari 
 solent. hoc itaque ait: inple dies nuptiarum septem pertinentes 
 ad istam quam duxisti, et dabo tibi et hanc pro eo quod

 

 
 
 
 operaberis apud me adhuc septem annos alios. deinde sequitur: 
 fecit autem lacob sic, et inpleuit septima eius 
 — id est septem dies nuptiarum Liae — et dedit illi 
 Laban Rachel filiam suam ipsi uxorem. dedit autem 
 Laban Rachel filiae suae Ballam ancillam suam 
 ei ancillam . et intrauit ad Rachel: dilexit autem 
 Rachel magis quam Liam; et seruiuit illi septem 
 annos alios. utique adparet quia, posteaquam duxit Rachel, 
 tunc seruiuit pro ea septem annos alios. nimis enim durum 
 et ualde iniquum fuit, ut deceptum adhuc differret alios annos 
 septem et tunc eam traderet quam primo debuit. septem 
 autem diebus solere nuptias celebrari etiam liber Iudicum 
 ostendit in Samson, quando fecit potum septem diebus. et 
 addidit scriptura, quod sic solerent facere iuuenes; fecit autem 
 hoc propter nuptias suas.

Non facile dinoscitur, quas concubinas appellet scriptura, 
 quas uxores, quandoquidem et Agar dicta est uxor, quae 
 postea dicitur concubina, et Cettura et ancillae quas dederunt 
 Rachel et Lia uiro suo. nisi forte omnis concubina uxor, non 
 autem omnis uxor concubina more loquendi scripturarum 
 appellatur; id est, ut Sarra et Rebecca et Lia et Rachel concubinae 
 dici non possint, Agar uero et Cettura et Balla et 
 Zelfa et uxores et concubinae.

Quod latini habent, nato filio Liae de Zelfa quod 
 dixerit: beata uel felix facta sum, graeci habent: sOtu/r ,. 
 quod magis bonam fortunam significat. unde uidetur occasio

 

 
 
 
 non bene intellegentibus dari, tamquam illi homines fortunam 
 coluerint aut hoc uerbum diuinarum scripturarum auctoritas 
 in usu receperit. sed aut fortuna intellegenda est pro his rebus, 
 quae fortuito uidentur accidere, non quia numen aliquod sit, 
 cum haec ipsa tamen, quae fortuita uidentur, causis occultis 
 diuinitus dentur — unde etiam uerba, quae nemo potest 
 auferre a consuetudine loquendi, parata sunt, id est \'"forte/ ό 
 et "fortasse" et "forsitan. et "fortuito"; unde uidetur et in 
 graeca lingua resonare, quod dicunt tiya , uelut ab eo quod 
 est tvyra — aut certe Lia propterea sic locuta est, quod adhuc 
 gentilitatis consuetudinem retinebat. non enim hoc Iacob dixit. 
 ut ex hoc data huic uerbo putetur auctoritas.

Quod Iacob dicit: et benedixit te dominus in 
 pede meo, satis aduertendus est et notandus scripturarum 
 sensus, ne, cum ita quisque locutus fuerit, quasi augurari 
 uideatur. multum enim interest quod adiecit: benedixit te 
 dominus in pede meo; in ingressu enim meo uoluit intellegi 
 gratias hinc agens deo.

In facto Iacob cum uirgas excorticauit detrahens 
 uiride, ut album uarie adpareret et sic in conceptu fetus 
 pecorum uariarentur, cum matres in alueis aquarum biberent 
 et uisis uirgis illam uarietatem conciperent, multa dicuntur 
 similiter fieri in animalium fetibus. sed et mulieri accidisse 
 traditur et scriptum reperitur in libris antiquissimi et peritissimi 
 medici Hippocratis, quod suspicione adulterii fuerat 
 punienda, cum <puerum> pulcherrimum peperisset utrique

 

 
 
 
 parenti generique dissimilem, nisi memoratus medicus soluisset 
 quaestionem illis admonitis quaerere, ne forte aliqua talis 
 pictura esset in cubiculo: qua inuenta mulier a suspicione 
 liberata est. sed ad hanc rem quam fecit lacob uirgarum ex 
 diuersis arboribus trium copulatio quid contulerit utilitatis, 
 quod adtinet ad uarias pecudes multiplicandas, non adparet 
 omnino. nec aliquid ad hoc commodum interest, utrum ex 
 unius generis ligno uarientur uirgae an plura sint lignorum 
 genera, cum sola quaeratur lignorum uarietas. ac per hoc 
 cogit inquiri prophetiam et aliquam figuratam significationem 
 res ista, quam sine dubio ut propheta fecit Iacob; et ideo 
 nec fraudis arguendus est. non enim tale aliquid nisi reuelatione 
 spiritali eum fecisse credendum est. quod autem ad 
 iustitiam pertinebat, sicut alii interpretes apertius hoc narrant, 
 non ponebat uirgas in secundo conceptu ouium. quod tanto 
 obscurius quanto breuius a Septuaginta dictum est: quia 
 cum peperissent, non ponebat. quod intellegitur cum 
 primum peperissent, ut iam non solere ponere intellegatur, 
 cum secundo pariturae essent, ne ipse auferret omnes fetus, 
 quod iniquum fuit.

Quod Laban dicit: quare furatus es deos meos? 
 hinc est illud fortasse, quod et augurari se dixerat et eius 
 filia bonam fortunam nominauerat. et notandum est, quod a

 

 
 
 
 principio libri nunc primum inuenimus deos gentium; superioribus 
 quippe scripturae locis deum nominabant.

Quid est quod dicit Iacob socero suo: et decepisti 
 mercedem meam decem agna bus? hoc enim quando et 
 quomodo factum sit, scriptura non narrat; sed utique factum 
 est quod iste commemorat. nam dixit hoc et uxoribus suis, 
 . quando eas uocauit in campum. conquerens enim de patre 
 illarum ait inter cetera: et mutauit mercedem meam 
 decem agnorum. intellegitur ergo per singula tempora 
 partus ouium, cum uideret Laban tales fetus esse natos, quales 
 placuerat ut ad Iacob pertinerent, pactum fraude mutasse et 
 dixisse, ut futuro fetu alios pecudum colores haberet in mercede 
 Iacob. tunc autem ille uirgas uarias non subponebat et 
 non nascebantur uarii, sed unius coloris, quae Iacob ex nouo 
 pacto auferebat. quod cum uidisset Laban, rursus pactum 
 fraude mutabat, ut ad Iacob uaria pertinerent; tunc illarum 
 subpositione uirgarum uaria nascebantur. ergo quod ait Iacob 
 uxoribus suis: mutauit mercedem meam decem agnorum, 
 et postea ipsi Laban: decepisti mercedem meam 
 decem agnabus, non ita dixit, quasi prouenerit socero eius 
 ipsa fraus; ut enim non ei proueniret, deum sibi dixit aduersus 
 illum adfuisse; decem uero agnos uel decem agnas 
 pro decem temporibus posuit, quibus oues quas pascebat per 
 sexennium pepererunt. bis quippe pariebant in anno. contigerat 
 autem, ut primo anno, quo inter se pacti sunt et ad eas 
 pascendas placito huius mercedis accessit, semel parerent in 
 fine anni, quia cum accessit, iam semel pepererant, rursusque 
 sexto anno, id est ultimo, cum semel peperissent, exorta necessitate 
 profectionis prius recederet quam iterum parerent. 
 ac per hoc cum primus annus atque ultimus duos ouium

 

 

 

 
 
 
 partus sub illo haberent, hoc est singulos, medii uero quattuor 
 anni binos, fiunt omnes decem. nec mirum quod haec 
 decem tempora nomine agnorum appellauit, qui eisdem temporibus 
 nascebantur, uelut si quisquam dicat: per tot uindemias 
 aut tot messes, quibus numerus intellegatur annorum. unde 
 ait quidam: post aliquot aristas, per aristas uidelicet 
 messes et per messes annos significans. pecudum autem illius 
 regionis fecunditas sicut Italarum tanta fertur, ut bis anno 
 pariant.

Sumsit autem lacob lapidem et constituit 
 eum titulum. diligenter auimaduertendum est, quomodo 
 istos titulos in rei cuiusque testimonio constituebant, non ut 
 eos pro dis colerent, sed ut eis aliquid significarent.

Quod aceruum lapidum, quem inter se constituerant 
 Laban et Iacob, cum aliquanta diuersitate appellauerunt, ut 
 eum uocaret Laban "aceruum testimonii", lacob "aceruum 
 testem", traditur ab eis qui et syram et hebraeam linguam 
 nouerunt propter proprietates suae cuiusque linguae factum. 
 fieri enim solet, ut alia lingua non dicatur uno uerbo, quod 
 alia dicitur, et uicinitate significationis quidque appelletur. 
 nam postea dicitur: propter hoc appellatum est nomen 
 "aceruus testatur". hoc enim medie positum est, quod 
 utrique conueniret, et ei qui dixerat ,,aceruus testimonii* 
 et ei qui dixerat "aceruus testis".

Quid est quod loquendo Laban ad lacob dicit: 
 testatur aceruus hic et testatur titulus hic; propter 
 hoc appellatur nomen "aceruus testatur", et 
 uisio quam dixit "respiciat deus inter me et t e ?" nisi

 

 
 
 
 forte ordo eat: et uisio, quam dixit deus, respiciat inter me 
 et te; deus quippe illi dixerat in uisione, ne laederet Iacob.

Quid est quod dicit in consequentibus Laban: 
 uide, nemo nobiscum est? nisi forte nemo extraneorum, 
 aut propter testificationem dei, quem ita habere deberent, tamquam 
 nemo cum eis esset, quem testimonio eius adiungerent.

Et iurauit Iacob per timorem patris sui Isaac. 
 "per timorem" utique, quo timebat deum, quem timorem 
 etiam superius commendauit, cum diceret : deus patris mei 
 Abrahae et timor patris mei Isaac.

Castra dei quae uidit Iacob in itinere nulla dubitatio 
 est quod angelorum fuerat multitudo; ea quippe in scripturis 
 militia caeli nominatur.

Nuntiato sibi fratre suo Iacob ueniente obuiam ei cum 
 quadringentis <uiris> turbatus est quidem et mente confusus, 
 quoniam timuit ualde; et ut uisum est homini perturbato, 
 diuisam multitudinem suam in duo castra disposuit. ubi quaeri 
 potest, quomodo habuerit fidem promissis dei, quandoquidem 
 dixit: si uenerit ad castra prima frater meus et exciderit 
 ea, erunt secunda in salutem. sed etiam hoc 
 fieri potuit, ut euerteret castra eius Esau et tamen deus post 
 illam adflictionem adesset et liberaret eum et quae promisit 
 inpleret. et admonendi fuimus hoc exemplo, ut, quamuis credamus 
 in deum, faciamus tamen quae facienda sunt ab hominibus 
 in praesidium salutis, ne praetermittentes ea deum 
 tentare uideamur. denique post haec quae uerba dicat idem 
 Iacob considerandum est. deus, inquit, patris mei Abraham 
 et deus patris mei Isaac, domine, qui dixisti mihi: 
 recurre in terram generationis tuae, et bene tibi

 

 
 
 
 faciam; idoneus es mihi ab omni iustitia et ab 
 omni ueritate quae fecisti puero tuo. in uirga 
 enim mea ista transii Iordanen hunc, nunc autem 
 factus sum in duo castra. erue me de manu fratris 
 mei, de manu Esau, quia ego timeo illum, ne cum 
 uenerit feriat me et matres super filios. tu autem 
 dixisti: benefaciam tibi et ponam semen tuumtamquam 
 arenam maris, quae non dinumerabitur prae 
 multitudine. satis in his uerbis et humana infirmitas et 
 fides pietatis adparet.

Quod latini codices habent de Iacob: dixit enim: 
 placabo uultum eius in muneribus praecedentibus 
 eum, scriptor libri qui narrans ait de Iacob: dixit enim: 
 placabo uultum eius, huc usque uerba Iacob dixisse intellegitur, 
 cetera uero sua intulisse quod ait: in muneribus 
 praecedentibus eum, tamquam diceret: in muneribus, 
 quae praecedebant Iacob, placabo uultum fratris mei. ordo 
 est ergo uerborum Iacob: placabo uultum eius et post 
 hoc uidebo faciem eius; forsitan enim suscipiet 
 faciem meam. interposita autem sunt uerba scriptoris: 
 in muneribus praecedentibus eum.

Quod ab illo angelo desiderat benedici Iacob, cui 
 luctando praeualuit, magna est de Christo prophetia. nam eo 
 ipso admonet mysticum aliquid sapere, quia omnis homo a 
 maiore uult benedici. quomodo ergo ab eo iste uoluit, quem : 
 luctando superauit? praeualuit enim Iacob Christo uel potius 
 praeualere uisus est per eos Israhelitas, a quibus crucifixus 
 est Christus; et ab eo tamen benedicitur in eis Israhelitis, 
 qui crediderunt in Christum, ex quibus erat qui dicebat: 
 nam et ego Israhelita sum ex genere Abraham

 

 
 
 
 tribu Beniamin. unus ergo atque idem Iacob et claudus 
 et benedictus: claudus in latitudine femoris tamquam in 
 multitudine generis, de quibus dictum est: et claudicauerunt 
 a semitis suis; benedictus autem in eis, de quibus 
 dictum est: reliquiae per electionem gratiae saluae 
 factae sunt.

Quid sibi uult quod Iacob ait fratri suo: propter 
 hoc uidi faciem tuam, quemadmodum cum uidet 
 aliquis faciem dei? utrum pauentis et perturbati animi 
 uerba usque in hanc adulationem proruperunt? an secundum 
 aliquem intellectum sine peccato dicta accipi possunt? fortassis 
 enim quia dicti sunt et gentium dii, quae sunt daemonia, 
 non praeiudicetur ex his uerbis homini dei. non enim dixit: 
 , quemadmodum si uiderem faciem dei, sed: cum uidet 
 aliquis; ipse autem "aliquis" quem significare possit incertum 
 est. atque ita fortasse temperata sunt uerba, ut et ipse Esau 
 sibi delatum tantum honorem grate acciperet et qui haec 
 etiam aliter intellegere possunt, eum a quo dicta sunt nullo 
 crimine inpietatis arguerent. quod etsi benigno animo dicta 
 haec uerba fraterna sunt, quoniam et post bonam susceptionem 
 metus ipse transierat, potuit sic dici, quemadmodum et Moyses 
 Pharaonis deus dictus est, secundum quod dicit apostolus: 
 etsi sunt qui dicuntur dii siue in caelo siue in 
 terra, quemadmodum sunt dii multi et domini 
 multi, maxime quia sine articulo in graeco dictum est: quo 
 articulo euidentissime solet ueri dei unius fieri significatio. 
 non enim dixit: 1tpoCI >1to\'i too ttsoO , sed dixit: irpoctov fteoO ;

 

 
 
 
 facile autem hoc intellegunt qua distantia dicatur, qui graecum 
 eloquium audire atque intellegere solent.

Quaeritur, utrum mendaciter promiserit Iacob fratri 
 suo, quod sequens pedes suorum in itinere propter quos si 
 inmoraretur uenturus esset ad eum in Seir; hoc enim, sicut 
 scriptura deinde narrat, non fecit, sed eo perrexit itinere quod 
 dirigebat ad suos. an forte ueraci animo promiserat, sed aliud 
 postea cogitando delegit?

Quomodo scriptura dicit quod uidit Sychem 
 filius Emmor Chorraeus, princeps terrae, Dinam 
 filiam Iacob, et accepit eam et dormiuit cum ea et 
 humiliauit eam. et intendit animo Dinae filiae 
 Iacob et adamauit uirginem et locutus est secundum 
 sensum uirginis ipsi? quomodo uirgo appellatur, 
 si iam cum illa dormierat eamque humiliauerat? nisi forte 
 uirgo nomen aetatis est secundum hebraeum eloquium. an 
 potius per recapitulationem postea commemoratur quod primo 
 factum est? prius enim potuit intendere animae ipsius et 
 amare uirginem et loqui secundum sensum uirginis et deinde 
 cum illa dormire eamque humiliare.

Cum paulo ante loquens Iacob cum fratre suo Esau 
 infantes filios suos esse significet, quae graece dicuntur rcatSta , 
 quaeri potest quomodo potuerunt facere tantam stragem direptionemque 
 ciuitatis interfectis quamuis in dolore circumcisionis 
 constitutis pro sorore sua Dina. sed intellegendum est diu 
 illic habitasse Iacob, donec et filia eius uirgo fieret et filii

 

 
 
 
 iuuenes. nam ita scriptum est: et uenit Iacob in Salem 
 [in] ciuitatem Sicimorum, quae est in terra Chanaan, 
 cura aduenit de Mesopotamia Syriae; et applicuit 
 ad faciem ciuitatis. et emit partem agri, in quo 
 statuit illic tabernaculum suum, ab Emmor patre 
 Sychem centum agnis; et statuit ibi aram, et 
 inuocauit deum Israhel. exiit autem Dina filia 
 Liae. quam peperitipsi Iacob, ut condisceret filias 
 regionis eius cetera. adparet ergo his uerbis non transeunter, 
 sicut uiator solet, illic mansisse Iacob, sed agrum 
 emisse. tabernaculum constituisse, aram instruxisse ac per 
 hoc diutius habitasse; filiam uero eius cum ad eam uenisset 
 aetatem, ut amicas habere iam posset, condiscere uoluisse 
 filias ciuium loci; atque ita factam esse pro illa cruentissimam 
 caedem et depraedationem, quae iam, ut puto. quaestionem 
 non habet. multitudo enim non parua erat cum Iacob, qui 
 plurimum ditatus fuit; sed filii eius in hoc facto nominantur, 
 quia eiusdem facti principes atque auctores fuerunt.

Quod ait Iacob timens bella finitimorum apud 
 ciuitatem Salem, quam expugnauerunt filii eius: ego autem 
 exiguus sum <in> numero et conuenientes super 
 me occident me. propter bella plurium, quae consurgere 
 poterant, se dixit numero exiguum, non quod minus multos 
 haberet quam possent sufficere expugnationi illius ciuitatis, 
 cum suos in itinere in bina castra diuiserit.

Dixit autem deus ad Iacob: surge et ascende 
 in locum Bethel et habita ibi; et fac ibi aram deo 
 qui adparuit tibi, cum fugeres a facie Esau fratris

 

 
 
 
 tui. quid est quod non dixit: et fac ibi aram mihi, qui 
 adparui tibi, sed deus dicit: fac ibi aram deo qui adparuit 
 tibi? utrum filius ibi adparuit et deus pater hoc dicit? an 
 in aliquo genere locutionis adnumerandum?

Quod Iacob ascensurus Bethel, ubi iussus est aram 
 facere, dicit domui suae et omnibus qui cum illo erant: 
 tollite deos alienos qui uobiscum sunt de medio 
 uestrum et cetera; deinde dicitur: et dederunt Iacob 
 deos alienos, quierant in manibus eorum, et inaures 
 quae erant in auribus eorum. quaeritur quare et inaures 
 — quae si ornamenta erant, ad idolatriam non pertinebant — 
 nisi quia intellegendum est phylacteria fuisse deorum alienorum. 
 nam Rebeccam a seruo Abrahae inaures accepisse 
 scriptura testatur; quod non fieret, si eis inaures habere 
 ornamenti gratia non liceret. ergo illae inaures quae cum 
 idolis datae sunt. ut dictum est, idolorum phylacteria fuerUł:t.

Et factus est timor dei in ciuitatibus quae 
 circa illos erant et non sunt consecuti post filios 
 Israhel. incipiamus animaduertere quemadmodum deus operetur 
 in hominum mentibus. a quo enim timor dei factus est 
 in illis ciuitatibus nisi ab illo, qui sua promissa in Iacob 
 filiisque tuebatur?

Venit autem Iacob in Luza, quae est in 
 terra Chanaan, quae est Bethel. animaduertendum est 
 tria iam nomina huius ciuitatis commemorata: Vlammaus, 
 quod dictum est eam prius uocatam, cum illuc prius pergens 
 in Mesopotamiam uenisset Iacob. et Bethel, quod nomen

 

 
 
 
 ipse inposuit et interpretatur domus dei, et Luza, quod modo 
 commemoratum est. nec mirum debet uideri; multis enim 
 locis hoc accidit et in ciuitatibus et in fluminibus et in 
 quibusque terrarum, ut ex aliis atque aliis causis uel adderentur 
 uel mutarentur uocabula sicut etiam ipsis hominibus.

Iterum in Luza adparuit deus Iacob et dixit ei: 
 nomen tuum iam non uocabitur Iacob, sed Israhel 
 erit nomen tuum. hoc ei dicit ecce iterum deus in benedictione, 
 quae repetitio confirmat magnum promissum in hoc 
 nomine. nam hoc mirum est, quibus nomen semel dictum 
 est. amplius eos non uocari quod uocabantur, sed quod eis 
 nouum nomen inponebatur, omnino amplius aliquid non uocatos 
 nisi quod eis inpositum sit, istum autem per totam uitam 
 suam et deinceps post uitam suam appellatum esse Iacob, 
 cui semel deus dixerat: non iam uocaberis Iacob, sed 
 Israhel erit nomen tuum. nimirum ergo nomen hoc ad 
 illam recte intellegitur pertinere promissionem, ubi sic uidebitur 
 deus quomodo non est antea patribus uisus. ibi enim non 
 erit nomen uetus. quia nihil remanebit uel in ipso corpore 
 uetustatis et dei uisio summum erit praemium.

In promissis Iacob dicitur: gentes et congregationes 
 gentium erunt ex te. utrum gentes secundum 
 carnem, congregationes autem gentium secundum fidem an 
 utrumque propter fidem gentium dictum est, si gentes appellari 
 non possunt una gens Israhel secundum carnem?

Ascendit autem deus ab eo <de> loco ubi 
 locutus est cum eo. et statuit Iacob titulum in

 

 
 
 
 loco in quo locutus est cum eo, titulum lapideum: 
 et libauit super eum libamen et infudit super eum 
 oleum. et uocauit Iacob nomen loci in quo locutus 
 est cum eo illic deus "Bethel". iterum factum est hoc 
 loco, quod factum fuerat? an iterum commemoratum est? 
 sed quodlibet horum sit, super lapidem libauit Iacob, non 
 lapidi libauit. non ergo sicut idolatrae solent aras ante lapides 
 constituere et tamquam diis libare lapidibus.

Quod duodecim filii Israhel, qui nati sunt ei, 
 conputantur et dicitur: hi sunt filii Israhel, qui nati 
 sunt ei in Mesopotamia, cum Beniamin longe postea 
 natus sit, cum iam transiissent Bethel et adpropinquarent 
 Bethleem, frustra quidam conantes istam soluere quaestionem 
 dixerunt non legendum "nati sunt," sicut latini plerique 
 codices habent, sed "facti sunt" — graece enim scriptum 
 est Sfsvovco — ita uolentes intellegi etiam Beniamin, quamuis 
 ibi natus non fuerit, ibi factum tamen, quia iam fuerat in 
 utero seminatus, ut praegnans inde Rachel exisse credatur. 
 hoc autem modo, etiam si "nati sunt" legeretur, possent 
 dicere: iam in utero natus erat, quia conceptus erat; sicut de 
 sancta Maria dictum est ad Iosepli: quod enim in ea 
 natum est, de spiritu sancto est. 
 
 Sed aliud est quod inpedit hanc solutionem quaestionis 
 huius. quia, si iam ibi Beniamin conceptus erat, qui filii 
 Iacob grandes inde exierunt, uix annorum duodecim esse 
 potuerunt. uiginti namque annos illic expleuit, quorum primis

 

 
 
 
 septem sine coniugio fuit, donec seruiendo id adipisceretur. 
 ut ergo primo anno, quo duxit uxorem, ei filius nasceretur, 
 duodecim annorum esse potuit primitiuus, cum inde profectus 
 est. proinde si iam conceptus fuerat Beniamin, intra decem 
 menses illa omnis uia peracta est et quidquid in itinere 
 scriptum est de Iacob. unde sequitur, ut filii eius tam paruuli 
 pro sorore sua Dina tantam stragem fecerint, tot homines 
 trucidauerint. ita expugnauerint ciuitatem: in quibus Symeon 
 et Leui, qui primi gladiis accincti intrauerunt ad illos homines 
 eosque peremerunt, undecim unus, alius autem decem annorum 
 fuisse reperiatur, etiamsi per singulos annos sine intermissione 
 illa pepererat. quod utique incredibile est ab illius aetatis 
 pueris illa omnia fieri potuisse, quando et ipsa Dina uix 
 adhuc sex annorum fuit. 
 
 Proinde aliter soluenda quaestio est, ut ideo intellegatur 
 dictum commemoratis duodecim filiis: hi sunt filii Iacob, 
 qui facti sunt ei in Mesopotamia Syriae. quia inter 
 omnes, qui tam multi erant, unus tantum erat non ibi natus, 
 qui tamen inde habuit nascendi causam, quod ibi mater eius 
 patri copulata est. sed solutio ista quaestionis aliquo exemplo 
 similis locutionis firmanda est. 
 
 Nulla tamen est facilior solutio quaestionis huius, quam 
 ut per synecdochen accipiatur. ubi enim pars maior est aut 
 potior, solet eius nomine etiam illud conprehendi quod ad 
 ipsum nomen non pertinet. sicut ad duodecim apostolos iam 
 non pertinebat ludas, qui etiam mortuus fuit cum dominus 
 resurrexit a mortuis, et tamen ipsius duodenarii numeri nomen

 

 
 
 
 apostolus in epistula sua tenuit, ubi ait eum adparuisse illis 
 duodecim. cum articulo enim hoc graeci codices habent, 
 ut non possint intellegi quicumque duodecim, sed illi in 
 eo numero insignes. eo modo locutionis puto et illud a 
 domino dictum: nonne ego uos duodecim elegi? et 
 unus ex uobis diabolus est, ut non ad electionem 
 etiam ipse pertinere uideatur. non enim facile inuenitur 
 electorum nomen in malo, nisi quando mali eliguntur a malis. 
 quodsi putauerimus et illum electum, ut per eius traditionem 
 domini passio conpleretur, id est malitiam eius ad aliquid 
 electam bene utente deo etiam malis, aliud adtendamus, ubi 
 ait: non de omnibus uobis dico; ego scio quos elegi: 
 ubi declarat ad electionem non pertinere nisi bonos. ac per 
 hoc illud quod dictum est: ego uos duodecim elegi, 
 per synecdochen dictum est, ut nomine maioris meliorisque 
 partis etiam illud conplecteretur, quod ad ipsum nomen non 
 pertinet.\'
 
 Hic modus est in hoc eodem libro, ubi Emmor pro filio 
 suo Sychem, ut acciperet Dinam filiam Iacob, exiit loqui 
 cum eodum Iacob et uenerunt etiam filii eius qui absentes 
 erant, et ad omnes dicit Emmor: Sychem filius meus 
 elegit animo filiam uestram; date ergo illi eam 
 uxorem. quia enim potior erat patris persona, per synecdochen 
 filiam uestram dicens etiam fratres tenuit hoc nomine, 
 quorum non erat filia. hinc est et illud: curre oues 
 et accipe mihi inde duos haedos. simul enim pascebantur 
 oues et haedi; et quia potiores sunt oues, earum 
 nomine etiam caprarum pecus conplexus est. sic quia potior 
 erat numerus undecim filiorum Iacob, qui nati fuerant in

 

 
 
 
 Mesopotamia, ipsorum commemoratione scriptura conplexa est 
 etiam Beniamin, qui non erat ibi natus, et dictum est: hi 
 sunt filii Iacob. qui facti sunt ei in Mesopotamia 
 Syriae.

Quod post narrationem mortis Isaac narratur quas 
 uxores Esau acceperit et quos creauerit, recapitulatio intellegenda 
 est: neque enim post mortem Isaac fieri coepit, cum 
 iam essent Esau et Iacob centum uiginti annorum. nam eos 
 sexagenarius suscepit et uixit omnes annos uitae suae centum 
 octoginta.

Quaestio est, quomodo scriptura dicat post 
 mortem Isaac patris sui Esau abscessisse de terra Chanaan et 
 habitasse in monte Seir, cum ueniente de Mesopotamia Iacob 
 fratre eius legatur, quod iam illic habitabat. proinde quid 
 fieri potuerit, ut scriptura falli uel fallere non credatur, in 
 promtu est cogitare. quod scilicet Esau, posteaquam in 
 Mesopotamiam frater eius abscessit, noluit habitare cum 
 parentibus suis siue ex illa commotione, qua dolebat se benedictione 
 fraudatum, siue aliqua causa uel uxorum suarum, 
 quas odiosas uidebat esse parentibus, uel qualibet alia. et 
 coepit habitare in monte Seir. deinde post reditum Iacob 
 fratris sui facta inter eos concordia reuersus est et ipse ad 
 parentes et, cum mortuum patrem simul sepelissent, quia eos 
 in plurimum ditatos terra illa, sicut scriptum est, minime 
 capiebat, abscessit rursus in Seir et ibi propagauit gentem 
 Idumaeorum.

Quod scriptum est: hi principis Chorraei filii 
 Seir in terra Edom, secundum tempus quo uiuebat scriptor

 

 
 
 
 commemorat. cum autem Seir habitaret qui istos genuit 
 nondum ueniente in illam terram Esau, nondum utique 
 appellabatur terra Edom. non enim nomen nisi ab ipso Esau 
 inditum est terrae, quoniam idem ipse et Esau et Edom 
 uocabatur, de quo propagati sunt Idumaei, hoc est gens 
 Edom.

Quod scriptum est: et hi reges qui regnauerunt 
 in Edom, antequam regnaret rex in Israhel, non sic 
 accipiendum est, tamquam omnes reges nominati sint usque 
 ad ea tempora, quibus coeperunt reges Israhel, quorum primus 
 fuit Saul. multi enim fuerunt in Edom usque ad tempora 
 Saul cum temporibus etiam iudicum, quorum tempora fuerunt 
 ante reges; sed ex his multis eos solos potuit commemorare 
 Moyses, qui fuerunt antequam ipse moreretur. nec mirum est 
 quod numerantibus ab Abraham per Esau patrem gentis 
 Edom atque per Raguel filium Esau et Zara filium Raguel 
 et Iobab filium Zara, cui Iobab successit in regno Balac, qui 
 primus in terra Edom rex fuisse commemoratur, usque ad 
 ultimum regem, quem potuit nominare Moyses, plures generationes 
 inueniuntur quam numerantur ab Abraham per Iacob 
 usque ad Moysen. nam illic inueniuntur fere duodecim, hic 
 autem usque ad Moysen ferme septem. fieri enim potuit, ut 
 ideo ibi plures nominarentur, quia citius moriendo plures alter 
 alteri successerunt. sic etiam contigit, ut alium ordinem 
 sequens Matthaeus ab Abraham usque ad Ioseph quadraginta 
 duas generationes numeraret, Lucas autem in ordine alio 
 numerans generationes non per Salomonem sicut ille, sed per

 

 
 
 
 Natham ab Abraham usque ad Ioseph quinquaginta quinque 
 commemoret. in illo quippe ordine, ubi plures numerantur, 
 citius mortui sunt quam hic ubi pauciores. ne forte autem 
 moueat aliquem, quod inter reges Edom commemoratur Balac 
 filius Beor et de similitudine nominis existimet illum esse 
 Balac. qui restitit Moysi ducenti populum Israhel, sciat illum 
 Balac Moabitam fuisse, non Idumaeum, eumque fuisse filium 
 Sephor, non filium Beor, sed fuisse etiam ibi tunc filium 
 Beor Balaam, non Balac, quem Balaam conduxerat idem Balac 
 ad maledicendum populum Israhel.

Quomodo potuerit mors Isaac decem et septem 
 annorum inuenire Ioseph eius nepotem, sicut uidetur tamquam 
 ex ordine scriptura narrare, quocumque se quisque conuertat, 
 inuenire difficile est. nolo enim dicere non posse inueniri, 
 ne forte me fugiat quod alium non fugit. si enim post mortem 
 aui sui Isaac decem et septem annorum fuit Ioseph, quando 
 eum fratres in Aegyptum uendiderunt, procul dubio et pater 
 eius Iacob septimo decimo anno filii sui Ioseph centum 
 uiginti annorum fuit. genuit enim eos Isaac, cum esset annorum 
 sexaginta, sicut scriptum est. uixit ergo Isaac postea 
 centum uiginti, quia centesimo octogesimo mortuus est. 
 idcirco dimisit filios centum uiginti annos habentes et Ioseph 
 decem et septem. Ioseph autem quoniam triginta annorum 
 fuit, quando adparuit in conspectu Pharaonis, secuti sunt 
 autem septem anni ubertatis et duo famis, donec ad eum 
 pater cum fratribus uenit, triginta nouem profecto annos 
 agebat Ioseph, quando Iacob intrauit in Aegyptum. tunc

 

 
 
 
 autem idem Iacob, quod ore suo Pharaoni dicit, centesimum 
 et tricesimum annum agebat aetatis, centum autem et uiginti 
 Iacob, quando erat decem et septem Ioseph: quod uerum 
 esse nullo modo potest. si enim septimo decimo anno uitae 
 Ioseph Iacob centum uiginti ageret, procul dubio tricesimo 
 et nono anno Ioseph non centum triginta, sed centum quadraginta 
 et duos annos agere inueniretur Iacob. si autem die 
 mortis Isaac nondum erat annorum decem et septem Ioseph, 
 sed aliquantulo tempore post mortem aui sui ad septimum 
 decimum peruenit annum, quo anno scriptura testante in 
 Aegyptum est a fratribus uenditus, plurium etiam quam 
 centum quadraginta duum annorum esse debuit pater eius, 
 quando est filium in Aegyptum consecutus. scriptura quippe 
 posteaquam narrauit annum uitae ultimum Isaac centesimum 
 et octogesimum et eius mortem ac sepulturam, deinde 
 commemorauit, quemadmodum digressus esset Esau a fratre 
 suo de terra Chanaan in montem Seir, et contexuit commemorationem 
 regum et principum gentis ipsius, in qua se constituit 
 uel quam propagauit Esau; post haec narrationem de Ioseph 
 sic intulit: habitabat autem Iacob in terra Chanaan. 
 haec autem procreaturae Iacob. Ioseph autem 
 decem et septem annorum erat pascens cum fratribus 
 < suis > oues. deinde narratur causa somniorum quemadmodum 
 odiosus fratribus sit factus et uenditus. aut ergo 
 eodem anno septimo decimo aut etiam aliquanto maior uenit 
 in Aegyptum. ac per hoc utrolibet modo permanet quaestio.

 

 
 
 
 si enim decem et septem annorum fuit post mortem aui sui, 
 quando pater eius centum uiginti fuit, profecto anno eius 
 trigesimo et nono, quando Iacob uenit in Aegyptum, centum 
 quadraginta duos annos idem Iacob agere debuit; fuit autem 
 tunc Iacob centum triginta. ac per hoc, si decem et septem 
 annorum Ioseph in Aegyptum est uenditus, ante duodecim 
 annos quam moreretur auus eius uenditus inuenitur. decem 
 enim et septem annorum esse non potuit nisi ante duodecim 
 annos mortis Isaac centesimo et octauo anno uitae patris 
 sui Iacob. his enim cum adiecerimus uiginti duos annos, 
 quibus Ioseph usque ad aduentum patris sui fuit in Aegypto, 
 fient aetatis anni Ioseph triginta nouem et Iacob centum 
 triginta et nulla erit quaestio. sed quoniam scriptura post 
 mortem Isaac ista narrauit, putatur Ioseph post eiusdem aui 
 sui mortem decem et septem annorum fuisse. quapropter 
 intellegamus de uita Isaac tamquam multum decrepiti senis 
 tacuisse scripturam, cum iam de Iacob et eius filiis loqueretur; 
 uiuo tamen Isaac decem et septem annorum esse coepit 
 Ioseph.

Quod dicit Iacob ad Iosepli: quod est somnium 
 hoc quod somniasti? numquid uenientes ueniemus 
 ego et mater tua et fratres tui adorare te super 
 terram? nisi in aliquo mysterio dictum accipiatur, quomodo 
 intellegitur de matre Ioseph, quae iam erat mortua? unde 
 non in Aegypto, cum sublimaretur, putandum est hoc esse 
 completum, quia nec pater eum adorauit, quando ad eum uenit 
 in Aegyptum, nec mater olim defuncta potuit. in Christi ergo 
 persona facile intellegi potest etiam de mortuis secundum 
 illud, quod dicit apostolus, quia donauit ei nomen quod 
 est super omne nomen, ut in nomine Iesu omne

 

 

 

 
 
 
 genu flectatur caelestium, terrestrium et infernoru 
 m.

Quaeritur quare Ismahelitas scriptura, quibus a 
 fratribus uenditus est Ioseph. etiam Madianitas uocet, cum 
 Ismahel sit de Agar filius Abrahae, Madianitae uero de 
 Cettura. an quia scriptura dixerat de Abraham, quod munera 
 dederit filiis concubinarum suarum. Agar scilicet et Cetturae, 
 et dimiserit eos ab Isaac filio suo in terram orientis, unam 
 gentem fecisse intellegendi sunt?

De Iacob scriptum est. cum lugeret Ioseph: 
 congregati sunt autem omnes filii eius et filiae 
 et uenerunt consolari eum. quae filiae praeter Dinam? 
 an filios et filias dicit connumeratis nepotibus et neptibus? 
 iam enim maiores filii eius filios habere potuerunt.

Et noluit consolari dicens quoniam descendam 
 ad filium meum lugens in infernum. solet esse 
 magna quaestio. quomodo intellegatur infernus: utrum illuc 
 mali tantum an etiam boni mortui descendere soleant. si ergo 
 tantum mali. quomodo iste ad filium suum se dicit lugentem 
 uelle descendere? non enim in poenis inferni eum esse credit. 
 an perturbati et dolentis uerba sunt mala sua etiam hinc 
 exaggerantis?

Et uendiderunt Ioseph in Aegyptum Petephrae 
 spadoni praeposito coquorum. nolunt quidam 
 praepositum coquorum interpretari. qui graece apytitxfetpo ; 
 dicitur. sed praepositum militiae. cui esset potestas occidendi. 
 nam sic appellatus est etiam ille quem Nabuchodonosor misit, 
 penes quem potius inuenitur primatus fuisse militiae.

Factum est autem in tempore illo descendit 
 Iudas a fratribus suis *•* ad hominem quendam 
 Odollamitam, cui nomen Iras. et uidit illic Iudas 
 filiam hominis Chananaei nomine Sauam; et accepit 
 eam et introiuit ad eam. et concepit et peperit 
 filium et cetera. quaeritur quando ista fieri potuerunt. si 
 enim posteaquam Ioseph deuenit in Aegyptum, quomodo 
 intra uiginti ferme et duos annos — nam post tantum 
 temporis colligitur eos uenisse ad eundem Ioseph fratrem 
 suum in Aegyptum cum patre suo — fieri potuerit, ut Iudae 
 filii eius aetatis omnes possent ducere uxores? nam Thamar 
 nurum suam mortuo primogenito suo alteri filio dedit: quo 
 etiam mortuo expectauit, ut cresceret tertius; et cum creuisset, 
 nec illi eam dedit timens, ne et ipse moreretur. unde factum 
 est, ut eidem socero suo se illa subponeret. quomodo ergo 
 haec omnia intra tam paucos annos fieri potuerint, merito 
 monet, nisi, ut forte solet, scriptura per recapitulationem 
 aliquot annos ante uenditum Ioseph hoc fieri coepisse intellegi 
 uelit, quoniam sic positum est, ut diceretur: factum est 
 autem in illo tempore. ubi tamen quaeritur, si decem 
 et septem annorum erat Ioseph, quando uenditus est, quot 
 annorum esse ludas potuerit quartus filius Iacob, quandoquidem 
 ipse primogenitus Ruben ut plurimum fratrem suum 
 Ioseph quinque aut sex annos potuerit aetate praecedere. 
 euidenter autem scriptura dicit triginta annorum fuisse Ioseph, 
 quando innotuit Pharaoni. cum ergo ipse anno septimo decimo 
 aetatis suae uenditus fuisse credatur, tredecim annos peregerat

 

 

 
 
 
 in Aegypto ignotus Pharaoni; ad hos autem tredecim annos 
 accesserunt septem anni ubertatis et facti sunt anni uiginti; 
 his adduntur duo, quia secundo anno famis intrauit Iacob 
 in Aegyptum cum filiis suis; et inueniuntur uiginti duo anni, 
 quibus afuit Ioseph a patre et a fratribus suis. quo medio 
 tempore quomodo fieri potuerunt de uxore et filiis et uuru 
 Iudae omnia quae narrantur, indagare difficile est; nisi forte 
 ut credamus — et hoc enim fieri potuit — mox ut adulescere 
 ludas coepit eum incidisse in amorem eius quam duxit uxorem 
 nondum uendito Ioseph in Aegyptum.

Et depositis uestimentis uiduitatis 
 suae a se. hinc insinuatur et temporibus patriarcharum 
 certa et sua fuisse uestimenta uiduarum, non utique talia 
 qualia coniugatarum.

Quod iterum dicitur: Ioseph autem depositus 
 est in Aegyptum; et possedit eum Petephres spado 
 Pharaonis, ad ordinem redit scriptura unde recesserat, ut 
 illa narraret quae supra digesta sunt.

Quod aliqui codices latini habent: tria canistra 
 alicae, cum graeci habeant χονδριτῶν , quod interpretantur 
 qui usum eiusdem linguae habent panes esse cibarios. sed 
 illud mouet, quomodo panem cibarium potuerit Pharao habere 
 in escis. dicit enim in superiore canistro fuisse omnia ex 
 quibus edebat Pharao opus pistorum. sed intellegendum est 
 etiam ipsum canistrum habuisse panes cibarios, quia dictum 
 est: tria canistra χονδριτῶν , et desuper fuisse illa ex omni 
 genere operis pistoris in eodem canistro superiore.

Quod putabat se starePharao super flumen. 
 quemadmodum seruus Abrahae dixit: ecce ego sto super 
 fontem aquae; nam et ibi graecus έπί τῆς πηγῆς dixit 
 quemadmodum hic ἐπὶ τοὐ ποταμοῦ . haec locutio si intellegatur 
 in psalmo, ubi scriptum est: qui fundauit terram super 
 aquam, non coguntur homines putare sicut nauem natare 
 terram super aquam. secundum hanc enim locutionem recte 
 intellegitur quod altior sit terra quam aqua; altius quippe 
 ab aquis sustollitur, ubi habitent terrena animalia.

Quod scriptum est: et obliuiscentur 
 ubertatis futurae in tota terra Aegypti, non futurae 
 illis qui famen patientur, tamquam postea ueniat illis ubertas; 
 sed futura erat tunc quando loquebatur. tamquam diceret: 
 ubertatis huius, quam futuram significarunt boues bonae et 
 spicae bonae, obliuiscentur homines in ea fame, quam significauerunt 
 boues et spicae malae.

Numquid inueniemus hominem talem, 
 qui habet spiritum dei in se? ecce iam, nisi fallor, 
 tertio insinuatur nobis in hoc libro spiritus dei, id est spiritus 
 sanctus. primo ubi dictum est: et spiritus dei <superferebatur) 
 super aquam; secundo ubi dixit deus: non 
 permanebit spiritus meus in hominibus istis, 
 propter quod carnes sunt; et tertio nunc, quod Pharao

 

 
 
 
 dicit de Ioseph esse in illo spiritum dei. nondum tameu 
 legimus spiritum sanctum.

Et inposuit Pharao nomen Ioseph Psonthomplanech. 
 hoc nomen interpretari dicitur "occulta 
 reuelauit", ex illo utique quod somnia regi aperuit; aegyptia 
 uero lingua" saluatorem mundi" perhibent appellatum isto 
 nomine.

Et dedit ei Aseneth filiam Petephrae 
 sacerdotis Solis ciuitatis ipsi uxorem. quaeri solet 
 cuius Petephrae, utrum illius, cuius seruus fuit, an alterius : 
 sed credibilius existimatur alterius. nam de illo quomodo 
 credatur, multa sunt quae moueant. primum, quia scriptura 
 non commemorauit, cum uideatur hoc non potuisse praeterire, 
 quod ad illius iuuenis non paruam gloriam pertinebat, ut 
 eius filiam duceret, cuius famulus fuit. deinde quomodo spado 
 filiam habere potuerit? sed respondetur: quomodo uxorem? 
 postea quippe creditur abscisus uel casu uulneris uel propria 
 uoluntate. et quod honor eius non ipse commemoratur qui 
 solet, id est quod άρχιμάγειρος fuerit, quem principem coquorum 
 latini interpretes posuerunt, principem autem militiae 
 quidam intellegi uolunt. sed etiam hic respondetur duos illum 
 honores habuisse, et sacerdotium Solis et militiae principatum : 
 congruenter autem alibi ille honor eius commemoratus est, 
 qui talibus actibus congruebat; hic uero, posteaquam in Ioseph 
 adparuit non parua diuinitas, ipse honor debuit nominari 
 soceri eius, qui pertineret ad diuinitatem non paruam secundum 
 opinionem Aegyptiorum in sacerdotio Solis. uerum in his 
 omnibus, quia et praepositus fuit custodiarum carceris. nimis

 

 
 
 
 incredibile est huic praepositum officio sacerdotem. deinde 
 non simpliciter dictum est, quod sacerdos Solis esset, sed 
 ciuitatis Solis, quae uocatur Heliopolis; abesse autem dicitur 
 amplius quam uiginti milibus a ciuitate Memphi, ubi Pharaones, 
 id est reges maxime commanebant. quomodo ergo deserto 
 officio sacerdotii sui potuit strenue regi seruire in militiae 
 principatu ? accedit etiam, quod Aegyptii sacerdotes perhibentur 
 non seruisse semper nisi templis deorum suorum nec aliud 
 aliquid officii gessisse. sed si forte tunc aliter fuit, credat 
 quisque quod placet; non est tamen quaestio, cuius exitus 
 clausus sit, siue unus fuerit Petephres siue duo. quodlibet 
 enim horum quisque existimet, non est fidei periculosum nec 
 contrarium ueritati scripturarum dei.

Et congregauit Ioseph triticum sicut 
 arenam maris multum ualde, quoadusque non 
 potuit numerari; non enim erat numerus. pro eo 
 dictum est: non enim erat numerus, quod nomen numeri 
 omnis usitati excederet illa copia et quomodo appellaretur . 
 non inueniebatur. nam unde fieri potest, ut quamlibet magnae 
 finitae tamen multitudinis numerus non sit? quamuis hoc 
 potuerit etiam secundum hyperbolen dici.

Et commemoratus est Ioseph somniorum 
 suorum, quae uidit ipse; adorauerant enim eum 
 fratres sui. sed aliquid in illis somniis excelsius inquirendum 
 est. non enim potest eo modo de patre eius ac matre compleri, 
 quae iam mortua fuerat, quod de sole et luna cum uidisset, 
 a patre increpante audierat, qui uiuebat.

Quid est quod Ioseph uir tam sapiens atque 
 ita non solum hominum inter quos uiuebat testimonio, sed 
 ipsa etiam scriptura teste laudatus ita iurat per salutem 
 Pharaonis non exituros de Aegypto fratres suos, nisi frater 
 eorum iunior ueniret? an etiam bono et fideli uilis fuerat 
 Pharaonis salus, cui fidem sicut primitus domino suo seruabat 
 in omnibus? quanto enim magis ipsi, qui eum in tanto honore 
 locauerat, si illi seruauit, qui eum seruum emticium possidebat! 
 quodsi non curabat Pharaonis salutem, numquid et 
 periurium pro cuiuslibet hominis salute uitare non debuit? 
 an non est periurium? tenuit enim unum eorum, donec ueniret 
 Beniamin, et uerum factum est quod dixerat: non exibitis 
 hinc, nisi uenerit frater uester. ad omnes enim non 
 potuit pertinere quod dictum est; nam quomodo et ille 
 uenturus esset, nisi ad eum adducendum aliqui redissent? 
 sed quod sequitur magis urget quaestionem, ubi iterum iurauit 
 dicens: mittite ex uobis unum et adducite fratrem 
 . uestrum; uos autem abducemini, quoadusque manifesta 
 sint uerba uestra, si uera dicitis an non; 
 sin autem, per salutem Pharaonis <nisi> exploratores 
 estis; id est: si non uera dicitis, exploratores estis. 
 huic sententiae interposuit iurationem, quia, si uera non 
 dixissent, exploratores essent, id est exploratorum poena digni 
 essent, quos tamen uera dicere sciebat. neque enim periurus

 

 
 
 
 est quisque, si ei quem castissimum nouit dicat: "si hoc 
 adulterium de quo argueris commisisti, damnat te deus", et 
 his uerbis adhibeat iurationem, uerum omnino iurat. ibi est 
 enim condicio, qua dixit: si fecisti, quem tamen non fecisse 
 certum habet. sed ait aliquis: uerum est, quia, si fecit adulterium, 
 damnat illum deus; hoc autem quomodo uerum est: 
 si non uerum dicitis, exploratores estis, cum, etiamsi mentiantur, 
 non sint exploratores ? sed hoc est, quod dixi, ita 
 dictum esse "exploratores estis," tamquam si dictum 
 esset: exploratorum poena digni estis, hoc est exploratores 
 deputabimini merito mendacii uestri. "estis" autem potuisse 
 dici pro habebimini et deputabimini innumerae similes locutiones) 
 docent. unde est illa Heliae: quicumque exaudierit in 
 igne, ipse erit deus. non enim tunc erit, sed tunc habebitur.

Quid est quod cum inter se paenitentes filii Israhel 
 loquerentur de fratre suo Ioseph, quod cum illo male egerint 
 et hoc eis diuino iudicio redderetur, quod se periclitari uidebant, 
 adiungit scriptura et dicit: ipsi ignorabant quia 
 audiebat Ioseph; interpres enim inter illos erat. 
 hoc scilicet intellegendum est ideo eos putasse quia ille non 
 audiret, quod uidebant interpretem, qui inter illos erat, 
 nihil ei dicere eorum quae loquebantur nec ob aliud adhibitum 
 putabant interpretem, nisi quod eorum linguam ille nesciret. 
 nec cura erat interpretis ea dicere illi, a quo positus fuerat, 
 quae non ad illum, sed inter se loquebantur.

Et iterum accessit ad eos et dixit illis. 
 nec adiungit quid illis dixerit. unde intellegitur haec eadem 
 dixisse quae dixerat.

Et deducetis senectam meam cum tristitia 
 ad infernum. utrum ideo ad infernum, quia cum tristitia? 
 an etiamsi abesset tristitia, tamquam ad infernum moriendo 
 descensurus haec loquitur? de inferno enim magna quaestio 
 est et quid inde scriptura sentiat locis omnibus, ubi forte 
 hoc commemoratum fuerit, obseruandum est.

Quod a praeposito domus audiunt: deus uester 
 et deus patrum uestrorum dedit uobis thesauros 
 in saccis uestris; argentum autem uestrum probatum 
 habeo, mendacium uidetur, sed aliquid significare 
 credendum est. argentum enim quod et datur et non minuitur, 
 quia et probatum appellatum est, nimirum illud intellegitur 
 de quo alibi legimus: eloquia domini eloquia casta, 
 argentum igne examinatum, probatum terrae, purgatum 
 septuplum, id est perfecte.

Biberunt autem et inebriati sunt cum eo. 
 solent hinc ebriosi adhibere testimonii patrocinium non propter 
 illos filios Israhel sed propter Ioseph, qui ualde sapiens 
 commendatur; sed hoc uerbum et pro satietate solere poni 
 in scripturis qui diligenter aduerterit multis in locis inueniet. 
 unde est illud: uisitasti terram et inebriasti eam, 
 multiplicasti ditare eam; eo quod in laude benedictionis 
 hoc positum est et donum dei commemoratur adparet hac 
 ebrietate saturitatem significari. nam ita inebriari ut inebriantur 
 ebriosi nec ipsi terrae utile est, quoniam maiore quam satietati 
 sufficit umore corrumpitur sicut uita ebriosorum, qui 
 non satietate se replent, sed mergunt diluuio.

Quod ait fratribus suis Ioseph: nescitis quia 
 augurio auguratur homo qualis ego — de hoc augurio

 

 
 
 
 etiam mandauit eis dicendum per hominem suum — quid 
 sibi uelit quaeri solet. an quia non serio sed ioco dictum 
 est, ut exitus docuit, non est habendum mendacium? mendacia 
 enim a mendacibus serio aguntur, non ioco; cum autem quae 
 non sunt tamquam ioco dicuntur, non deputantur mendacia. 
 sed magis mouet quid sibi uelit ista actio Ioseph qua fratres 
 suos, donec eis aperiret quis esset, totiens ludificauit et tanta 
 expectatione suspendit: quod licet tanto sit suauius cum legitur, 
 quanto illis fit inopinatius cum quibus agitur, tamen sapientiae 
 illius grauitate, nisi magnum aliquid isto quasi ludo significaretur, 
 nec ab illo fieret nec ea scriptura contineretur in 
 qua est tanta sanctitatis auctoritas et prophetandorum tanta 
 intentio futurorum. quam modo exequi exponendo non suscepimus. 
 sed admonere tantum uoluimus quid hic oporteat 
 inquiri. nam nec illud uacare arbitror, quod non ait: auguror 
 ego. sed: auguratur homo qualis ego. quod si locutionis 
 genus est, in scripturae corpore simile aliquid reperiendum 
 est.

Non neglegenter considerandum puto, tantam miseriam 
 in hac perturbatione fratrum suorum quomodo Ioseph 
 quamdiu uoluit tenuit et quanta uoluit mora produxit, non 
 eos utique faciens calamitosos, quando tantae etiam ipsorum 
 futurae laetitiae exitum cogitabat et totum hoc quod agebat, 
 ut eorum gaudium differretur, ad hoc agebat, ut eadem dilatione 
 cumularetur. tamquam non essent condignae passiones 
 eorum in toto illo tempore quo turbabantur ad futuram 
 gloriam exultationis, quae in eis fuerat reuelanda, fratre cognito, 
 quem a se perditum esse arbitrabantur.

Multa in narratione Iudae aliter dicta sunt quam 
 cum illis egerat Ioseph, quamuis apud eum loqueretur, ut

 

 
 
 
 omnino de illa insimulatione, quod exploratores essent, nihil 
 diceretur. quod utrum consulto tacitum sit an et id fecerit 
 perturbationis obliuio non adparet. nam et illud quod dixerunt 
 se ab ipso Ioseph interrogatos de patre et fratre suo, se 
 autem illa interroganti indicasse, mirum si uel ad sententiam 
 potest ista peruenire narratio, ut eam constet esse ueracem. 
 quamquam etsi aliqua falsa in ea sunt, falli potius per obliuionem 
 potuit quam audere mentiri apud eum praesertim, cui 
 non sicut nescienti, sed etiam illa quae nouerat eum scire 
 ad flectendam eius misericordiam narrationi inserebat.

Quid est quod dicit Ioseph: misit enim me 
 deus ante uos remanere uestrum reliquias super 
 terram et enutrire uestrum reliquiarium magnum? 
 hoc enim non usquequaque consonat, ut reliquias uel reliquiarium 
 accipiamus Iacob et filios eius, cum omnes sint incolumes. 
 an forte illud significat alto secretoque mysterio quod 
 ait apostolus: reliquiae per electionem gratiae saluae 
 factae sunt, quia propheta praedixerat: et si fuerit 
 numerus filiorum Israhel sicut arena maris, reliquiae 
 saluae fient? ad hoc enim occisus est Christus a 
 Iudaeis et traditus gentibus tamquam Ioseph Aegyptiis a 
 fratribus, ut et reliquiae Israhel saluae fierent. unde dicit 
 apostolus: nam et ego Israhelita sum, et: ut plenitudo 
 gentium intraret et sic omnis Israhel saluus fieret; 
 id est: ex reliquiis Israhel secundum carnem et plenitudine 
 gentium quae in fide Christi secundum spiritum sunt Israhel. 
 aut si et genti illi Israheliticae restat fidei plenitudo, ex qua 
 erant reliquiae, in quibus reliquiis tunc et apostoli salui facti 
 sunt. hoc significatur ea plenitudine liberationis Israhel. qua 
 per Moysen ex Aegypto liberati sunt.

Intrarunt in Aegyptum Iacob et omne 
 semen eius, filii et filii filiorum eius, filiae et 
 filiae filiarum eius cum eo. quaerendum quomodo dicat 
 "filias et filias filiarum eius cum eo", cum filiam unam legatur 
 habuisse. superius autem filias eius dixeramus accipi posse 
 neptes eius, sicut filii Israhel omnes dicuntur etiam uniuersus 
 populus ab illo propagatus. sed nunc cum dicit "filias filiarum" 
 propter unam Dinam, pluralis numerus pro singulari positus 
 est, sicut etiam pro plurali singularis solet; nisi nurus eius 
 quisque adserat filias eius potuisse appellari.

Quod dicit scriptura tot animas perperisse Liam uel 
 tot aut tot animas exisse de femoribus Iacob, uidendum est 
 quid hinc respondeatur eis qui hoc testimonio confirmare 
 nituntur a parentibus simul animas cum corporibus propagari. 
 animas enim dictas pro hominibus a parte totum significante 
 locutione nullus ambigit. sed quomodo ipsam partem, ex . 
 qua totum commemoratum est, hoc est animam, cuius nomine 
 totus homo significatus est, alienemus ab eo quod dictum 
 est: exierunt de femoribus eius, ut carnes tantum ex 
 illo natas, quamuis solae animae nominentur, accipiamus, 
 quaerendi sunt locutionum modi secundum scripturas.

Hi filii Liae, quos peperit ipsi Iacob in Mesopotamis Syriae, 
 etDinam filiam eius; omnes animae, 
 filii et filiae [eius], triginta tres. numquid istae omnes 
 triginta tres animae ex Lia in Mesopotamia Syriae natae 
 sunt? sex utique filii et una filia, ex quibus nepotes

 

 
 
 
 commemorati sunt. si ergo de uno Beniamin quaestio nata fuerat, 
 quando numeratis duodecim filiis Iacob et nominatim commemoratis 
 dictum est: hi filii Iacob qui facti sunt ei in 
 Mesopotamia Syriae, quanto maior nunc quaestio est, 
 quomodo triginta tres animae ex Lia in Mesopotamia Syriae 
 natae sunt. nisi quia illa locutio confirmatur, tamquam ibi 
 omnes orti sunt, quorum parentes ibi orti sunt! deinde et 
 illud iam non dubium est in una filia filias nominari plurali 
 numero pro singulari posito.

Quod legitur sexaginta sex animas intrasse cum Iacob 
 in Aegyptum exceptis uidelicet filiis Ioseph et deinde illis 
 adnumeratis infertur: septuaginta quinque animae erant. 
 cumquibusIacobintrauitinAegyptum, sic accipiendum 
 est: qui erant in domo Iacob, quando intrauit in Aegyptum. 
 nam utique quos ibi inuenit, non cum eis intrauit. sed quoniam 
 diligentius discussa ueritate reperiuntur duo nati iam fuisse, 
 cum intrauit, Ephraem et Manasses — quod non solum hoc 
 loco hebraei codices habere dicuntur uerum etiam ipsa secundum 
 Septuaginta interpretatio in Exodo declarat — nec Septuaginta 
 interpretes mihi in hoc uidentur errasse. qui propter 
 aliquam mysticam significationem quadam uelut prophetica 
 libertate hunc numerum complere uoluerunt. si adhuc uiuente 
 Iacob illi ex duobus filiis Manasse et Ephraem propagati 
 sunt, quos eidem numero domus Iacob adgregandos iudicauerunt. 
 sed quia inuenitur Iacob decem et septem annos uixisse 
 in Aegypto, quomodo potuerunt filii Ioseph illo uiuo etiam 
 nepotes habere, non inuenitur. ingressus est enim Aegyptum 
 Iacob secundo anno famis; nati sunt autem filii Ioseph in

 

 
 
 
 annis abundantiae. quibuslibet annis ubertatis nati existimentur. 
 a primo anno ubertatis usque ad secundum annum famis, 
 quo ingressus est Iacob in Aegyptum, nouem anni sunt; huc 
 additis decem et septem quibus ibi uixit Iacob, uiginti sex 
 anni reperiuntur. quomodo ergo minus quam uiginti et sex 
 annorum iuuenes etiam nepotes habere potuerunt? sed neque 
 ulla hebraeica ueritate ista soluitur quaestio. quemadmodum 
 enim inpleri potuit, ut tot nepotes susciperet Iacob, antequam 
 intraret in Aegyptum, etiam de Beniamin, qui illa aetate uenit 
 ad fratrem ? non solum autem scriptura cum filios habuisse 
 commemorat, sed et nepotes et pronepotes, qui omnes adnumerantur 
 sexaginta sex hominibus, cum quibus Iacob in Aegyptum 
 etiam secundum hebraeicam ueritatem perhibetur intrasse. 
 uidendum est etiam, quid sibi uelit, quod. cum Ioseph et 
 filii eius non amplius quam octo commemorentur. Beniamin 
 uero et eius filii simul undecim reperiantur, non decem et 
 nouem omnes sicut sunt octo et undecim, sed decem et octo 
 referantur in summam, et postea Ioseph cum filiis suis non 
 animae octo, sed nouem fuisse dicantur, cum octo inueniantur. 
 haec omnia, quae indissolubilia uidentur, magnam continent 
 sine dubitatione rationem; sed nescio utrum possint cuncta 
 ad litteram conuenire praecipue in numeris, quos in scripturis 
 esse sacratissimos et mysteriorum plenissimos, ex quibusdam, 
 quos inde nosse potuimus, dignissime credimus.

Commendatur in patriarchis, quod pecorum nutritores 
 erant a pueritia sua et a parentibus suis. et merito : 
 nam haec est sine ulla dubitatione iusta seruitus et iusta 
 dominatio, cum pecora homini seruiunt et homo pecoribus 
 dominatur. sic enim dictum est, cum crearetur: faciamus

 

 
 
 
 hominem ad imaginem et similitudinem nostram; 
 et habeat potestatem piscium maris et uolatilium 
 caeli et omnium pecorum quae sunt super terram. 
 ubi insinuatur rationem debere dominari inrationabili uitae. 
 seruum autem hominem homini uel iniquitas uel aduersitas 
 fecit: iniquitas quidem, sicut dictum est: maledictus 
 Chanaan; erit seruus fratribus suis; aduersitas uero, 
 sicut accidit ipsi Ioseph, ut uenditus a fratribus seruus 
 alienigenae fieret. itaque primos seruos, quibus hoc nomen 
 in latina lingua inditum est, bella fecerunt. qui enim homo 
 ab homine superatus iure belli posset occidi, quia seruatus 
 est, seruus est appellatus; inde et mancipia, quia manu capta 
 sunt. est etiam ordo naturalis in hominibus, ut seruiant 
 feminae uiris et filii parentibus, quia et illic haec iustitia 
 est, ut infirmior ratio seruiat fortiori. haec igitur in dominationibus 
 et seruitutibus clara iustitia est, ut qui excellunt 
 ratione, excellant dominatione. quod cum in hoc saeculo per 
 iniquitatem hominum perturbatur uel per naturarum carnalium 
 diuersitatem, ferunt iusti temporalem peruersitatem in fine 
 habituri ordinatissimam et sempiternam felicitatem.

Abominatio est enim Aegyptiis omnis 
 pastor ouium. merito Aegyptiis, in quibus figura est praesentis 
 saeculi, in quo abundat iniquitas, abominatio est omnis pastor 
 pecorum; abominatio est enim iniquo uir iustus.

Venerunt autem in Aegyptum ad Iosepli 
 Iacob et filii eius; et audiuit Pharao rex Aegypti. 
 et ait Pharao ad Ioseph dicens: pater tuus et fratres 
 tui uenerunt ad te: ecce terra Aegypti ante te est. 
 in terra optima conloca patrem tuum et fratres

 

 
 
 
 tuos. haec repetitio non praetermissae rei, ad quam saepe 
 obscure per recapitulationem reditur, sed omnino aperta est; 
 iam enim dixerat scriptura quomodo uenerint ad Pharaonem 
 fratres Ioseph et quid eis dixerit uel ab eis audierit. sed hoc 
 nunc uelut ab initio repetiuit, ut inde contexeret narrationem 
 ab his uerbis, quae soli Ioseph Pharao dixit. quorum omnium 
 in codicibus graecis, qui a diligentioribus conscripti sunt, 
 quaedam obeliscos habent et significant ea quae in hebraeo 
 non inueniuntur et in Septuaginta inueniuntur. quaedam 
 asteriscos, quibus ea significantur quae habent hebraei nec 
 habent Septuaginta.

Quid est quod dixit lacob Pharaoni: dies annorum 
 uitae meae, quos incolo? sic enim habent graeci, quod 
 latini habent "a g 0" uel "h a be 0" uel si quid aliud. utrum 
 ergo ideo dixit: quos incolo, quia in terra natus est, quam 
 nondum populus diuina promissione hereditatis acceperat, et 
 ibi uitam ducens utique in aliena terra erat, non solum 
 quando peregrinabatur. sicut in Mesopotamia, uerum etiam 
 quando ibi erat ubi natus est? an potius secundum id accipiendum 
 est, quod ait apostolus: quam diusu mus in corpore, 
 peregrinamur a domino? secundum hoc et illud in 
 psalmo dictum intellegitur: inquilinus ego sum in terra 
 et peregrinus sicut omnes patres mei. nam iterum 
 dicit de ipsis diebus uitae suae: non peruene runt in dies 
 annorum uitae patrum meorum, quos dies incoluerunt. 
 non enim hic aliud uoluit intellegi quam id quod 
 latini codices habent ,"uixerunt "; ac per hoc significauit 
 hanc uitam incolatum esse super terram, id est peregrinationis 
 habitationem. sed credo sanctis hoc conuenire, quibus aliam 
 patriam aeternam dominus pollicetur. unde uidendum est

 

 

 

 
 
 
 quemadmodum dictum est de inpiis: incolent et abscondent 
 ipsi, calcaneum meum obseruabunt. de eis enim 
 conuenientius accipitur, qui ut abscondant incolunt, id est: 
 ut insidientur filiis, non manent in domo in aeternum.

Et dedit eis possessionem in terra optima. 
 in terra Ramessem, sicut praeceperat Pharao. quaerendum 
 est utrum terra Ramessem ipsa sit <et> Gessem. 
 ipsam enim petierant et ipsam eis Pharao dari praeceperat.

Et metiebatur triticum patri suo Ioseph; 
 et tamen eum pater nec quando uidit adorauit nec quando 
 ab illo triticum accipiebat. quomodo ergo somnium Ioseph 
 modo inpletum putabimus et non potius maioris rei contineri 
 prophetiam?

Et intulit Ioseph omnem pecuniam in 
 domum Pharaonis. pertinuit ad scripturam in hac etiam 
 re commendare fidem famuli dei.

Dixit autem illis Ioseph: adducite pecora 
 uestra et dabo uobis panes pro pecoribus uestris. 
 si defecit argentum. quaeri potest, cum Ioseph frumenta 
 collegerit unde homines uiuerent, pecora unde uiuebant, cum 
 tanta fames inualesceret, maxime quia fratres Ioseph Pharaoni 
 dixerant: non sunt enim pascua pecoribus puerorum 
 tuorum; inualuit enim fames in terra Chanaan, et 
 propter hanc etiam inopiam pascuorum se uenisse commemorauerant. 
 proinde si ea fame pascua defecerant in terra Chanaan, 
 cur in Aegypto non defecerant eadem tunc fame ubique 
 inualescente? an, sicut perhibetur ab eis qui loca sciunt, in 
 multis Aegypti paludibus poterant pascua 11011 deesse, etiam

 

 
 
 
 cum fames esset fi-umentomm, quae solent Nili fluminis 
 inundatione prouenire? magis enim dicuntur paludes illae 
 feracius pascua gignere, quando aqua Nili minus excrescit.

Moriturus Iacob filio suo Ioseph dicit: si inueni 
 gratiam in conspectu tuo, subice manum tuam sub 
 femoremeoetfaciesin me misericordiam et ueritatem. 
 ea filium iuratione constringit, qua senium constrinxerat 
 Abraham: ille mandans unde uxor ducatur filio suo, iste sepulturam 
 commendans corporis sui. in utraque tamen causa 
 nominata sunt duo illa, quae magni habenda atque pendenda 
 sunt in scripturis omnibus. quacumque dispersim leguntur, 
 misericordia et iustitia uel misericordia et iudicium uel 
 misericordia et ueritas, quandoquidem quodam loco scriptum 
 est: uniuersae uiae domini misericordia et ueritas. 
 ita haec duo multum commendata multum consideranda sunt. 
 seruus autem Abrahae dixerat: si facitis in dominum 
 meum misericordiam et iustitiam, sicut et iste filio 
 suo dicit: et facies in me misericordiam et ueritatem. 
 quid sibi autem uelit tanto uiro tam sollicita corporis commendatio, 
 ut non in Aegypto sepeliatur, sed in terra Chanaan 
 iuxta patres suos. mirum uidetur et quasi absurdum nec 
 conueniens tantae excellentiae mentis propheticae, si hoc ex 
 hominum consuetudine metiamur. si autem in his omnibus 
 sacramenta quaerantur, maioris admirationis gaudium ipsi qui 
 inuenerit orietur. cadaueribus quippe mortuorum peccata 
 significari in lege non dubium est, cum iubentur homines

 

 

 
 
 
 post eorum contrectationem siue qualemcumque contactum 
 tamquam ab inmunditia purificari. et hinc illa sententia ducta 
 est: qui baptizatur a mortuo et iterum tangit illum, 
 quid profecit lauatio eius? sic et qui ieiunat super 
 peccata sua et iterum ambulans haec eadem facit. 
 sepultura ergo mortuorum remissionem significat peccatorum 
 eo pertinens quod dictum est: beati quorum remissae 
 sunt iniquitates et quorum tecta sunt peccata. 
 ubi ergo sepelienda erant hoc significantia cadauera patriarcharum 
 nisi in ea terra ubi ille cruc-ifixus est, cuius sanguine 
 facta est remissio peccatorum? mortibus enim patriarcharum 
 peccata hominum figurata sunt. dicitur autem ab eo loco. 
 quod Abrahamium uocatur. ubi sunt ista corpora. abesse 
 locum ubi crucifixus est dominus fere triginta milibus, ut 
 etiam ipse numerus eum significare intellegatur, qui in baptismo 
 adparuit ferme triginta annorum; et si quid aliud de re tanta 
 uel hoc modo uel sublimius intellegi potest, dum tamen non 
 frustra arbitremur tales ac tantos homines dei tantam gessisse 
 curam pro sepeliendis corporibus suis, cum sit atque esse 
 debeat fidelium ista securitas. quod ubicumque corpora eorum w 
 sepeliantur uel insepulta etiam per inimicorum rabiem relinquantur 
 aut pro eorum libidine dilacerata absumantur, non 
 ideo uel minus integram uel minus gloriosam eorum resurrectionem 
 futuram.

Quod habent latini codices: et adorauit super 
 caput uirgae eius, nonnulli emendantes habent: adorauit 
 super caput uirgae suae, uel in capite uirgae

 

 
 
 
 suae siue in cacumen uel super cacumen. fallit eos 
 enim graecum uerbum, quod eisdem litteris scribitur siue 
 eius siue suae: sed accentus dispares sunt et ah eis qui 
 ista nouerunt in codicibus non contemnuntur. ualent enim ad 
 magnam discretionem; quamuis et unam plus litteram habere 
 posset, si esset suae, ut non esset autoO , sed eaotoO . ac per 
 hoc merito quaeritur quid sit quod dictum est. nam facile 
 intellegitur senem, qui uirgam ferebat eo more, quo illa 
 aetas baculum solet, ut se inclinauit ad deum adorandum, 
 id utique fecisse super cacumen uirgae suae, quam sic ferebat, 
 ut super eam caput inclinando adoraret deum. quid est ergo: 
 adorauit super cacumen uirgae eius, id est filii sui 
 loseph? an forte tulerat ab eo uirgam, quando ei iurabat 
 idem filius, et dum eam tenet, post uerba iurantis nondum 
 illa reddita mox adorauit deum? non enim pudebat eum 
 ferre tantisper insigne potestatis filii sui, ubi figura magnae 
 rei futurae praesignabatur. quamuis in hebraeo facillima huius 
 quaestionis absolutio esse dicatur, ubi scriptum perhibent: 
 et adorauit Israhel ad caput lecti, in quo utique 
 senex iacebat et sic positum habebat, ut in eo sine labore, 
 quando uellet, oraret. nec ideo tamen quod Septuaginta 
 interpretati sunt nullum uel leuem sensum habere putandum 
 est.

Etiam hic cum commemorat Iacob promissiones 
 dei erga se factas dicit sibi dictum: faciam te in congregationes 
 gentium. quibus uerbis magis fidelium uocationem 
 significat quam carnalis generis propagationem.

Quod scriptum est dicente Iacob de Ephraem et 
 Manasse: nunc ergo filii tui duo qui facti sunt 
 tibi in terra Aegypti, priusquam ad te uenirem in 
 Aegyptum, mei sunt, Ephraem et Manasse; tamquam 
 Ruben et Symeon erunt mihi — natos autem 
 si genueris postea. t i hie run t - in nomine fratrum 
 suorum appellabuntur in sortibus eorum, fallit 
 legentes aliquando, ut existiment ita dictum, tamquam si alios 
 genuisset Ioseph. istorum nominibus eos Iacob appellari praeciperet: 
 quod non ita est. uerborum quippe ordo contexitur: 
 nunc ergo filii tui duo qui facti sunt tibi in terra 
 Aegypti, priusquam ad te uenirem in Aegyptum, mei 
 sunt, Ephraem et Manasse; tamquam Ruben et Symeon 
 erunt mihi, in nomine fratrum suorum appellabuntur 
 in sortibus eorum, hoc est: simul hereditatem 
 capient cum fratribus suis, ut simul uocentur filii Israhel. 
 duae quippe ipsae tribus adiunctae sunt. ut excepta tribu 
 Leui, quae sacerdotalis fuit, duodecim essent quae terram 
 diuiderent et decimas praeberent. illud autem interpositum 
 est. quod de aliis filiis Ioseph si nascerentur dixit.

Quod Iacob filio suo Ioseph tamquam nescienti 
 uoluit indicare, ubi et quando sepelierit matrem eius, cum 
 et ipse simul fuerit cum fratribus suis. sed etsi erat tam 
 paruus aetate, ut illud uel curare uel animo retinere non 
 posset, quae res conpulit modo dici ? nisi forte ad rem pertinuit 
 commemorare ibi sepultam matrem Ioseph, ubi Christus 
 fuerat nasciturus.

Quod ita benedicit nepotes suos Israhel, ut dexteram 
 manum minori inponat. maiori autem sinistram, et hoc

 

 
 
 
 filio suo Ioseph uolenti corrigere quasi errantem atque nescientem 
 ita respondet: scio, fili, scio; et hic erit in 
 populum, et hic exaltabitur. sed frater eius iunior 
 maior illo erit et semen eius erit in multitudine 
 gentium, hactenus de Christo accipiendum est, quatenus 
 etiam de ipso Iacob et fratre eius dictum est quia maior 
 seruiet minori. secundum hoc enim significauit aliquid 
 prophetice hoc faciendo Israhel, quod populus posterior per 
 Christum futurus generatione spiritali superaturus erat populum 
 priorem de carnali patrum generatione gloriantem.

Quod dicit Iacob Sicimam se praecipuam dare 
 filio suo Ioseph et addit, quod eam possederit in gladio suo 
 et arcu, quaeri potest quemadmodum ualeat ad litteram conuenire. 
 emit enim centum agnis possessionem illam, non cepit 
 iure uictoriae bellicae. an quia Salem ciuitatem Sicimorum 
 filii eius expugnauerunt et iure belli potuit eius fieri, ut 
 iustum bellum cum eis gestum uideatur, qui tantam priores 
 iniuriam fecerunt in eius filia contaminanda? cur non ergo 
 illis illam terram dedit, qui hoc perpetrauerunt, hoc est maioribus 
 filiis suis? deinde si modo ex illa uictoria glorians dat 
 eam terram filio suo Ioseph, cur ei displicuerunt tunc filii 
 qui hoc commiserunt? cur denique etiam nunc, cum eos 
 benediceret, exprobrando id commemorauit in factis eorum? 
 procul dubio ergo aliquod hic latet propheticum sacramentum, 
 quia et Ioseph quadam praecipua significatione Christum praefigurauit 
 et ei datur illa terra, ubi disperdiderat obruendo 
 deos alienos Iacob, ut Christus intellegatur possessurus gentes 
 dis patrum suorum renuntiantes et credentes in eum.

Videndum quomodo dicant scripturae, quod assidue 
 dicunt de mortuis: et adpositus est ad patres suos, uel: 
 adpositus est ad populum suum. ecce enim de Iacob 
 dicitur iam quidem mortuo sed nondum sepulto et ad quem 
 populum adponatur non in promtu est uidere. ex illo enim 
 populus prior nascitur, qui dictus est populus Israhel; qui 
 uero eum praecesserunt, tam pauci iusti nominantur, ut eos 
 populum appellare cunctemur. nam si dictum esset "adpositus 
 est ad patres suos", nulla quaestio fieret. an forte populus 
 est non solum hominum sanctorum uerum et angelorum 
 populus ciuitatis illius, unde dicitur ad Hebraeos: sed accessistis 
 ad montem Sion et ad ciuitatem dei Hierusalem 
 et ad milia angelorum exultantium? huic populo 
 adponuntur qui hanc uitam placentes deo finiunt. tunc enim 
 dicuntur adponi. quando nulla iam remanet sollicitudo tentationum 
 et periculum peccatorum. quod intuens ait scriptura: 
 ante mortem ne laudes hominem quemquam.

Quadraginta dies sepulturae, quos commemorat 
 scriptura, forte significant aliquid paenitentiae, qua peccata 
 sepeliuntur. non enim frustra etiam quadraginta dies ieiuniorum 
 sunt constituti, quibus Moyses et Helias et ipse dominus 
 ieiunauit; et ecclesia praecipuam obseruationem ieiuniorum 
 quadragesimam uocat. unde et in hebraeo de Nineuitis apud 
 Ionam prophetam scriptum perhibent: quadraginta dies 
 et Nineue euertetur: ut per tot dies, accommodatos uidelicet 
 humiliationi paenitentium, intellegantur in ieiuniis sua 
 defleuisse peccata et impetrasse misericordiam dei. nec tamen 
 putandum est istum numerum luctui paenitentium

 

 
 
 
 tantummodo conuenire; alioquin non quadraginta dies fecisset dominus 
 cum discipulis suis post resurrectionem intrans cum 
 eis et exiens, manducans et bibens: qui dies utique magnae 
 laetitiae fuerunt. nec septuaginta interpretes, quos legere consueuit 
 ecclesia. errasse credendi sunt, ut non dicerent; quadraginta 
 dies, sed: triduum et Nineue euertetur. maiore 
 quippe auctoritate praediti quam interpretum officium est 
 prophetico spiritu, quo etiam ore uno in suis interpretationibus, 
 quod magnum miraculum fuit, consonuisse firmantur, 
 triduum posuerunt, quamuis non ignorarent quod dies quadraginta 
 in hebraeis codicibus legerentur, ut in domini Iesu 
 Christi clarificatione intellegerentur dissolui abolerique peccata, 
 de quo dictum est: qui traditus est propter delicta 
 nostra et resurrexit propter iustificationem nostram. 
 clarificatio autem domini in resurrectione et in caelum ascensione 
 cognoscitur. unde et bis numero quamuis unum et 
 eundem spiritum sanctum dedit: primo. posteaquam resurrexit, 
 iterum, posteaquam ascendit in caelum. et quoniam post triduum 
 resurrexit, post quadraginta autem dies ascendit, unum 
 horum, quod posterius factum est. numero dierum codices 
 hebraei significant; alterum autem de triduo, quod ad eandem 
 etiam rem pertinet, Septuaginta commemorare non interpretationis 
 seruitute sed prophetiae auctoritate uoluerunt. non ergo 
 dicamus unum horum falsum esse et pro aliis interpretibus aduersus 
 alios litigemus, cum et illi, qui ex hebraeo interpretantur, 
 probent nobis hoc scriptum esse quod interpretantur, et septuaginta 
 interpretum auctoritas, quae tanto etiam diuinitus facto 
 miraculo commendatur, tanta in ecclesiis uetustate firmetur.

Quod mandauit Ioseph, potentes Aegypti ut dicerent 
 Pharaoni nomine eius: pater meus adiurauit me dicens: 
 in monumento quod ego fodi mihi in terra Chanaan. 
 ibi me sepelies, quaeri potest quomodo uerum sit, cum 
 haec uerba patris eius. quando de sua sepultura mandauit. 
 non legantur. sed ad sententiam uerba referre debemus, sicut 
 in aliis supra similiter iteratis uerbis uel narrationibus admonuimus. 
 uoluntati enim enuntiandae et in notitiam perferendae 
 oportet uerba seruire. fodisse autem sibi Iacob sepulcrum 
 nusquam superius in scripturis legitur. sed nisi fieret, 
 cum in eisdem terris essent, modo non diceretur.

Quid sibi uult quod cum pergerent ad sepeliendum 
 Iacob scriptura dicit: et aduenerunt ad aream Atad, 
 quae est trans Iordanem? praetergressi sunt enim locum 
 in quo erat mortuus sepeliendus milia —r- sicut perhibent qui 
 nouerunt — plus quam quinquaginta: tantum quippe spatii 
 est plus minus ab eo loco, ubi sepulti sunt patriarchae, in 
 quibus et Iacob, usque ad hunc locum, quo eos aduenisse 
 narratur. nam post factum ibi luctum et planctum magnum 
 redierunt ad locum quem praeterierant rursus Iordane transiecto. 
 nisi forte quis dicat aliquorum hostium uitandorum 
 causa per heremum eos uenisse cum corpore, qua etiam 
 populus Israhel ductus est per Moysen ab Aegypto liberatus. 
 illo quippe itinere et plurimum circuitur et per Iordanem 
 uenitur ad Abrahamium, ubi sunt corpora patriarcharum, id 
 est ad terram Chanaan. sed quoquo modo factum sit, ut 
 trans illa loca ad orientem uersus tantum iretur et inde 
 ad ea per Iordanem ueniretur, significationis causa factum

 

 
 
 
 esse credendum est, quod per Iordanem uenturus erat ad eas 
 terras postea Israhel in filiis suis.

Et fecit luctum patri suo septem diebus. 
 nescio utrum inueniatur alicui sanctorum in scripturis celebratum 
 esse luctum nouem dies, quod apud Latinos nouendial 
 appellant. unde mihi uidentur ab hac consuetudine prohibendi, 
 si qui christianorum istum in mortuis suis numerum seruant, 
 qui magis est in gentilium consuetudine. septimus uero dies 
 auctoritatem in scripturis habet. unde alio loco scriptum est: 
 luctus mortui septem dierum, fatui autem omnes 
 dies uitae eius. septenarius autem numerus propter sabbati 
 sacramentum praecipue quietis indicium est: unde merito 
 mortuis tamquam requiescentibus exhibetur. quem tamen 
 numerum in luctu Iacob decuplauerunt Aegyptii, qui eum 
 septuaginta diebus luxerunt.

Et uixit Ioseph annos centum decem. et 
 uidit Ioseph Ephraem filios usque ad tertiam 
 generationem; et filii Machir filii Manasse nati 
 sunt super femora Joseph. cum hos filios filiorum uel 
 nepotes filiorum dicat scriptura Ioseph uiuendo uidisse, quomodo 
 eos iungit illis septuaginta quinque hominibus, cum 
 quibus Iacob Aegyptum dicit intrasse, quandoquidem Ioseph 
 *senescendo peruenit, ut eos natos uideret, Iacob autem cum 
 ingressus est in Aegyptum, iuuenis erat Ioseph et eum pater 
 moriens quinquagesimum et sextum fere aetatis annum agentem 
 reliquit? unde constat certi mysterii causa illum numerum, 
 id est septuagenarium et quintum scripturam commendare 
 uoluisse. si autem quisquam exigit, quomodo etiam secundum

 

 
 
 
 historiae fidem uerum sit Iacob cum septuaginta quinque 
 animis in Aegyptum intrasse, non illo uno die quo uenit eius ■ 
 ingressum oportet intellegi; sed quia in filiis suis plerumque 
 appellatur Iacob, hoc est in posteris suis, et per Ioseph eum 
 constat in Aegyptum intrasse, introitus eius accipiendus est 
 quamdiu uixit Ioseph, per quem factum est, ut intraret. toto 
 quippe illo tempore nasci et uiuere potuerunt omnes qui 
 commemorantur, ut septuaginta quinque animae compleantur 
 usque ad nepotes Beniamin. sicut enim dicit: hi filii Liae. 
 quos peperit ipsi Iacob in Mesopotamia Syriae, loquens 
 etiam de his qui non erant nati, quia illic parentes eorum 
 ex quibus nati sunt pepererat, ibi nos perhibens natos, quoniam 
 causa qua nascerentur ibi nata est, id est parentes 
 eorum. quos ibi Lia peperit: ita. quoniam causam intrandi 
 in Aegyptum Iacob in Ioseph habuit, totum tempus quo in 
 Aegypto uixit Ioseph ingressio erat Iacob in Aegyptum per 
 suam progeniem, quae illo uiuo propagabatur, per quem 
 factum est ut ingrederetur.

(In fine descriptio tabernaculi.) 
 QVAEST. I. De obstetricum mendacio, quo fefellerunt 
 Pharaonem, ne occiderent masculos Israhelitas quando nascebantur, 
 dicentes non ita parere mulieres hebraeas sicut pariebant 
 aegyptiae, quaeri solet, utrum talia mendacia adprobata 
 sint auctoritate diuina, quandoquidem scriptum est deum

 

 

 
 
 
 bene fecisse obstetricibus: sed utrum pro misericordia ignoscebat 
 mendacio an et ipsum mendacium dignum praemio 
 iudicabat, incertum est. aliud enim faciebant obstetrices uiuificando 
 infantes paruulos, aliud Pharaoni mentiendo; nam in 
 illis uiuificandis opus misericordiae fuit: mendacio uero illo 
 pro se utebantur, ne noceret illis Pharao, quod potuit non 
 ad laudem, sed ad ueniam pertinere. neque hinc auctoritatem 
 ad mentiendum esse propositam mihi uidetur eis, de quibus 
 dictum est: et non est inuentum in ore eorum mendacium. 
 quorundam enim uita longe inferior a professione 
 sanctorum si habeat ista mendaciorum peccata, prouectu ipso 
 et indole feruntur, praesertim si beneficia diuina nondum 
 norunt expectare caelestia, sed circa terrena occupantur. qui 
 autem ita uiuunt, ut eorum conuersatio, sicut dicit apostolus, 
 in caelis sit, non eos existimo linguae suae modum, quantum 
 ad ueritatem promendam adtinet falsitatemque uitandam, 
 exemplo illo obstetricum debere formare. sed diligentius de 
 hac quaestione disserendum est propter alia exempla quae in 
 scripturis reperiuntur.

De facto Moyse, cum occidit Aegyptium ad defendendos 
 fratres suos, satis disputauimus in illo opere, quod de uita 
 patriarcharum aduersus Faustum scripsimus: utrum indoles 
 in eo laudabilis fuerit. qua hoc peccatum admiserit, sicut 
 solet uber terrae etiam ante utilia semina quadam herbarum 
 quamuis inutilium feracitate laudari. an omnino ipsum factum 
 iustificandum sit. quod ideo non uidetur. quia nullam adhuc 
 potestatem gerebat legitimam nec acceptam diuinitus nec

 

 
 
 
 humana societate ordinatam. tamen, sicut Stephanus dicit in 
 Actibus apostolorum, putabat intellegere fratres suos, quod 
 per eum deus daret illis salutem, ut per hoc testimonium 
 uideatur Moyses iam diuinitus admonitus — quod scriptura 
 eo loco tacet — hoc audere potuisse.

Clamauit illum dominus de rubo. dominus in 
 angelo? an dominus angelus ille qui dictus est" magni 
 consilii angelus" et intellegitur Christus? supra enim 
 dixit: adparuit illi angelus domini in flamma ignis 
 de rubo.

Educere illos de terra illa in terram bonam et 
 multam, in terram fluentem lac et mel. utrum terram 
 fluentem lac et mel spiritaliter accipere debemus, quia secundum 
 proprietatem nostram hoc erat illa quae data est populo 
 Israhel? an locutionis est, qua id ad laudem ubertatis et 
 suauitatis referatur?

Et nunc ecce clamor filiorum Israhel uenit 
 ad me, non sicut clamor Sodomorum, quo iniquitas sine 
 timore et sine uerecundia significatur.

Quod mandauit dominus Hebraeis per Moysen, ut acciperent 
 ab Aegyptiis uasa aurea et argentea et uestem atque 
 addidit: et praedabimini eos, mandati huius non potest 
 iniustum esse iudicium. mandatum enim dei est, de quo non 
 iudicandum sed ei obtemperandum fuit. ille enim nouit quam 
 iuste mandauerit: ad seruum autem pertinet oboedienter facere 
 quod mandauit.

Quod ait Moyses ad dominum; precor, domine, 
 non sum eloquens ante hesternum neque ante

 

 
 
 
 nudiustertianum diem neque ex quo coepisti loqui 
 famulo tuo, intellegitur credere posse se fieri dei uoluntate 
 subito eloquentem, cum dicit: neque ex quo coepisti 
 loqui famulo tuo, tamquam ostendens fieri potuisse, ut 
 ante hesternum et nudiustertianum diem qui eloquens non 
 fuisset repente fieret ex quo cum illo dominus loqui coepit.

Quis fecit mutum et audientem, uidentem 
 et caecum? nonne ego dominus deus? sunt, qui deo 
 calumnientur uel scripturae potius ueteris testamenti, quia 
 dixerit deus, quod ipse fecerit caecum et mutum. quid ergo 
 dicunt de domino Christo aperte in euangelio dicente: ego 
 ueni, ut qui non uident uideant et qui uident 
 caeci fiant? quis autem nisi insipiens crediderit aliquid 
 homini secundum uitia corporalia posse accidere, quod deus 
 nolit? sed eum iuste totum uelle nemo ambigit.

Quod dominus dicit ad Moysen: sed nunc uade, 
 et ego aperiam os tuum et instruam te quae locuturus 
 es. satis hic adparet non tantum instructionem oris 
 sed ipsam etiam apertionem ad dei uoluntatem et gratiam 
 pertinere. non enim ait: tu aperi os tuum et ego instruam te, 
 sed utrumque ipse promisit: aperiam et instruam. alibi 
 autem dicit in psalmo: dilata os tuum et adinplebo illud 
 — ubi significat in homine uoluntatem accipiendi quod deus 
 donat uolenti, ut ad uoluntatis exordium pertineat "dilata 
 os tuum", ad dei autem gratiam "et adinplebo illud" — 
 hic uero: et aperiam os tuum et instruam te.

Et iratus iracundia dominus dixit. quemadmodum 
 possit intellegi irascens deus, quia non sicut homo per inrationabilem 
 perturbationem, per omnia tenendum est, ubi

 

 
 
 
 tale aliquid scriptura dicit, ne de hoc eadem saepe dicenda sint. 
 sed merito quaeritur cur hic iratus de fratre Moyse dixerit. 
 quod ipse illi loquetur ad populum; uidetur enim tamquam 
 diffidenti non dedisse plenissimam facultatem, quam daturus 
 erat. et per duos agi uoluisse, quod et per unum posset. si 
 credidisset. uerum tamen eadem uerba omnia diligentius considerata 
 non significant iratum dominum pro uindicta dedisse 
 Aaron. sic enim dicit: nonne ecce Aaron frater tuus 
 Leuites? scio quia loquens loquetur ipse. quibus uerbis 
 ostenditur deus increpasse potius eum, quid timeret ire, quod 
 ipse esset minus idoneus, cum haberet fratrem, per quem 
 posset ad populum loqui quod uellet, quoniam erat ipse gracilis 
 uocis et linguae tardioris; quamquam de deo totum 
 sperare deberet. deinde eadem ipsa quae paulo ante promiserat 
 et posteaquam iratus est dicit. dixerat enim: aperiam os 
 tuum et instruam te; nunc autem dicit: aperiam os tuum 
 et os eius et instruam uos quae faciatis. sed quoniam 
 addidit: et loquetur ipse tibi ad populum, uidetur oris 
 apertio praestita, propter quod dicit Moyses linguae se esse 
 tardioris. de uocis autem gracilitate nihil ei praestare dominus 
 uoluit, sed propter hoc adiutorium fratris adiunxit, qui posset 
 ea uti uoce, quae populo docendo sufficeret. quod ergo ait: 
 et dabis uerba mea in os eius, ostendit quod ea loquenda 
 esset daturus: nam si tantummodo audienda sicut populo, in 
 aures diceret. deinde quod paulo post ait: et loquetur ipse 
 tibi ad populum et ipse erit tuum os, et hic subauditur 
 "ad populum". et cum dicit: tibi loquetur ad populum.

 

 
 
 
 satis indicat in Moysen principatum, in Aaron ministerium. 
 deinde quod ait: tu autem illi eris quae ad deum, 
 magnum hic fortassis perscrutandum est sacramentum, cuius 
 figuram gerat ueluti medius Moyses inter deum et Aaron et 
 medius Aaron inter Moysen et populum.

In eo quod scriptum est: et factum est in uia ad 
 refectionem obuiauit ei angelus et quaerebat eum 
 occidere. et adsumto Sepphora calculo circumcidit 
 praeputium filii sui et procidit ad pedes eius ut 
 dixit: stetit sanguis circumcisionis infantis mei. et 
 recessit ab eo, propter quod dixit: desiit sanguis circumcisionis, 
 primum quaeritur, quem uolebat angelus occidere, 
 utrum Moysen, quia dictum est: occurrit ei angelus 
 et quaerebat eum occidere. nam cui putabitur occurrisse. 
 nisi illi qui uniuerso suorum comitatui praefuit et a quo 
 ceteri ducebantur? an puerum quaerebat occidere, cui mater 
 circumcidendo subuenit, ut ob hoc intellegatur occidere uoluisse 
 infantem, quia non erat circumcisus, atque ita sancire praeceptum 
 circumcisionis seueritate uindictae? quod si ita est, 
 incertum est prius de quo dixerit "quaerebat eum occidere", 
 quia ignoratur quem, nisi ex consequentibus reperiatur, 
 mira sane locutione et inusitata, ut prius diceret: "occurrit 
 ei et quaerebat eum occidere", de quo nihil antea dixerat. 
 sed talis est in psalmo: fundamenta eius in montibus 
 sanctis; diligit dominus portas Sion. inde enim 
 psalmus incipit nec aliquid de illo uel de illa dixerat, cuius 
 fundamenta intellegi uoluit dicens: fundamenta eius in 
 montibus sanctis. sed quia sequitur: diligit dominus 
 portas Sion, ergo fundamenta uel domini uel Sion, et ad 
 faciliorem sensum magis Sion, ut fundamenta ciuitatis

 

 

 

 
 
 
 accipiantur. sed quia in hoc pronomine, quod est "eius", genus 
 ambiguum est — omnis enim generis est hoc pronomen, id 
 est et masculini et feminini et neutri — in graeco autem 
 in feminino genere dicitur aotra , <in> masculino et neutro 
 aotou et habet codex graecus autoo , cogit intellegere non 
 fundamenta Sion, sed fundamenta domini, id est quae constituit 
 dominus, de quo dictum est: aedificans Hierusalem 
 dominus. nec Sion tamen nec dominum antea nominauerat. 
 cum diceret: fundamenta eius in montibus sanctis. sic 
 et hic nondum nominato infante dictum est: occurrit ei et 
 quaerebat eum occidere, ut de quo dixerit in consequentibus 
 agnoscamus. quamquam et si de Moyse accipere quisquam 
 uoluerit, non est magno opere resistendum. illud potius 
 quod sequitur, si fieri potest, intellegatur, quid sibi uelit 
 ideo recessisse angelum ab interfectione cuiuslibet eorum, 
 quia dixit mulier: stetit sanguis circumcisionis infantis. 
 non enim ait: . recessit ab eo", propter quod circumcidit infantem, 
 sed quia stetit sanguis circumcisionis: non quia 
 cucurrit, sed quia stetit, magno, nisi fallor, sacramento.

Quod superius dictum est, quod Moyses uxorem et 
 infantes suos inposuit uehiculis, ut cum eis in Aegyptum 
 pergeret, postea uero Iothor socer eius illi cum eis occurrit. 
 posteaquam eduxit. populum ex Aegypto, quaeri potest quomodo 
 utrumque sit uerum. sed intellegendum est post illam, 
 quae ab angelo futura erat, interfectionem Moysi uel infantis 
 reuersam fuisse cum paruulis. nam quidam putauerunt propter 
 hoc angelum terruisse, ne ad inpedimentum ministerii, quod 
 diuinitus inpositum Moyses gerebat, femineus sexus comitaretur.

Quaeritur quomodo populo dicatur, quod mandauit 
 deus eiecturum se eos de Aegypto in terram Chanaan, Pharaoni 
 autem dicatur, quod trium dierum iter exire uellent in 
 desertum immolare deo suo ex mandato eius. sed intellegendum 
 est, quamuis deus sciret quid esset facturus, quoniam 
 praesciebat non consensurum Pharaonem ad populum dimittendum, 
 illud primo dictum esse, quod etiam primitus fieret, 
 si ille dimitteret. ut enim sic fierent omnia, quemadmodum 
 consequens scriptura testatur, Pharaonis contumacia meruit 
 et suorum. neque enim mendaciter deus iubet quod scit non 
 facturum cui iubetur, ut iustum iudicium consequatur.

Verba quae dicit Moyses ad dominum: quare adflixisti 
 populum hunc? et ut quid me misisti? ex quo 
 enim intraui ad Pharaonem loqui in tuo nomine, *** 
 in hunc populum, et non liberasti populum tuum. non 
 contumaciae uerba sunt uel indignationis, sed inquisitionis et 
 orationis, quod ex his adparet, quae illi dominus respondit. 
 non enim arguit infidelitatem eius, sed quid sit facturus 
 aperuit.

Sacramenti locum esse dubium non est, quod scriptura 
 uolens originem Moysi demonstrare, quoniam eius actio 
 iam expetebat, a primogenito Iacob, id est Ruben, progenies 
 coepit, inde ad Symeon, inde ad Leui; ultra progressa non 
 est. quoniam ex Leui Moyses. hi autem commemorantur, qui 
 iam commemorati fuerant in illis septuaginta quinque, in 
 quibus Israhel intrauit in Aegyptum: non enim primam neque 
 secundam sed tertiam tribum, id est Leuiticam deus esse 
 uoluit sacerdotalem.

Quod Moyses dicit: ecce ego gracili uoce sum, 
 et quomodo exaudiet me Pharao? non uidetur tantum 
 propter magnitudinem populi excusare de uocis gracilitate 
 uerum etiam propter unum hominem. mirum si tam gracilis 
 uocis fuit. ut nec ab uno homine posset audiri. an forte regius 
 fastus non eos permittebat de proximo loqui? dicitur autem 
 illi: ecce dedi te deum Pharaoni et Aaron frater tuus 
 erit tuus propheta.

Notandum quod, cum ad populum mitteretur, non 
 ei dictum est: ecce dedi te deum populo et frater tuus erit 
 tuus propheta, sed, frater tuus, inquit. loquetur tibi ad 
 populum. dictum etiam est: erit os tuum, et tu illi 
 quae ad deum; non dictum est: tu illi deus. Pharaoni 
 autem dicitur Moyses datus deus et secundum analogian propheta 
 Moysi Aaron, sed ad Pharaonem. hic insinuatur nobis 
 ea loqui prophetas dei quae audiunt ab eo nihilque aliud 
 esse prophetam dei nisi enuntiatorem uerborum dei hominibus, 
 qui deum uel non possunt uel non merentur audire.

Assidue deus dicit: indurabo cor Pharaonis et 
 uelut causam infert cur hoc faciat. indurabo, inquit, cor 
 Pharaonis et inplebo signa mea et portenta mea in 
 Aegypto, tamquam necessaria fuerit obduratio cordis Pharaonis, 
 ut signa dei multiplicarentur uel inplerentur in Aegypto. 
 utitur ergo deus bene cordibus malis ad id quod uult ostendere 
 bonis uel quos facturus est bonos. et quamuis uniuscuiusque 
 cordis in malitia qualitas, id est quale cor habeat 
 ad malum. suo fiat uitio, quod inoleuit ex arbitrio uoluntatis, 
 ea tamen qualitate mala, ut huc uel illuc moueatur, cum

 

 
 
 
 siue huc siue illuc male moueatur, causis fit quibus animus 
 propellitur. quae causae ut existant uel non existant, non est 
 in hominis potestate, sed ueniunt ex occulta prouidentia 
 iustissima plane et sapientissima uniuersum quod creauit 
 disponentis et administrantis dei. ut ergo tale cor haberet 
 Pharao, quod patientia dei non moueretur ad pietatem, sed 
 potius ad inpietatem, uitii proprii fuit; quod uero ea facta 
 sunt, quibus cor suo uitio tam malignum resisteret iussionibus 
 dei — hoc est enim quod dicitur induratum, quia non flexibiliter 
 consentiebat, sed inflexibiliter resistebat — dispensationis 
 fuit diuinae, qua tali cordi non solum non iniusta, sed 
 euidenter iusta poena parabatur, qua timentes deum corrigerentur. 
 proposito quippe lucro uerbi gratia, propter quod 
 homicidium committatur, aliter auarus, aliter pecuniae contemtor 
 mouetur: ille scilicet ad facinus perpetrandum, ille ad 
 cauendum; ipsius tamen lucri propositio in alicuius illorum 
 non fuit potestate. ita causae ueniunt hominibus malis. quae 
 non sunt quidem in eorum potestate, sed hoc de illis faciunt, 
 quales eos inuenerint iam factos propriis uitiis ex praeterita 
 uoluntate. uidendum sane est, utrum etiam sic accipi possit: 
 ego indurabo, tamquam diceret: "quam durum sit demonstrabo" 
 .

Si loquetur uobis Pharao dicens: date nobis 
 signum aut portentum, et dices Aaron fratri tuo: 
 sume uirgam et proice illam palam Pharaone et palam 
 seruis eius, et erit draco. hic certe non ministerio uocis 
 opus erat, cui uidebatur uelut ex necessitate datus Aaron 
 propter gracilitatem uocis Moysi; sed uirga erat proicienda,

 

 
 
 
 ut draco fieret. cur hoc ergo Moyses ipse non fecit, nisi quia 
 ista mediatio ipsius Aaron inter Moysen et Pharaonem alicuius 
 magnae rei figuram gerit?

Etiam hoc notandum, quod cum id signum palam 
 Pharaone fieret scriptum est: et proiecit Aaron uirgam 
 suam, cum forte si dixisset: "proiecit uirgam", nulla esset 
 quaestio; quod uero addidit "suam", cum eam Moyses 
 dederit, non frustra forsitan dictum est. an erat utrique illa 
 uirga communis, ut cuiuslibet eorum diceretur, uerum diceretur?

Et absorbuit uirga Aaron uirgas illorum. si 
 dictum esset: "absorbuit draco Aaron uirgas illorum", intellegeretur 
 uerus draco Aaron phantastica illa figmenta non 
 absorbuisse, sed uirgas. hoc enim potuit absorbere quod erant, 
 non quod esse uidebantur et non erant. sed quoniam dixit: 
 absorbuit uirga Aaron uirgas illorum, draco utique 
 potuit uirgas absorbere, non uirga. sed eo nomine appellata 
 res est, unde uersa est. non in quod uersa est, quia in id 
 etiam reuersa est; et ideo hoc uocari debebat quod principaliter 
 erat. quid ergo dicendum est de uirgis magorum? utrum 
 et ipsae ueri dracones factae fuerant, sed ea ratione uirgae 
 appellatae sunt qua et uirga Aaron? an potius uidebantur 
 esse quod non erant ludificatione uenefica? cur ergo ex utraque 
 parte et uirgae dicuntur et dracones, ut de figmentis 
 illis nihil differat loquendi modus? sed demonstrare difficile 
 est quomodo, etiam si ueri dracones facti sunt ex uirgis 
 magorum. non fuerint tamen creatores draconum nec magi 
 nec angeli mali, quibus ministris illa operabantur. insunt

 

 
 
 
 enim rebus corporeis per omnia elementa mundi quaedam 
 occultae seminariae rationes, quibus cum data fuerit oportunitas 
 temporalis atque causalis, prorumpunt in species debitas 
 suis modis et finibus. et sic non dicuntur angeli, qui ista 
 faciunt, animalium creatores, sicut nec agricolae segetum uel 
 arborum uel quorumque in terra gignentium creatores dicendi 
 sunt, quamuis nouerint praebere quasdam uisibiles oportunitates 
 et causas, ut illa nascantur. quod autem isti faciunt 
 uisibiliter, hoc angeli inuisibiliter; deus uero solus unus 
 creator est, qui causas ipsas et rationes seminarias rebus 
 inseuit. res breuiter dicta est: quae si exemplis et copiosa 
 disputatione explicetur, ut facilius intellegatur, longo sermone 
 opus est, a quo se ratio nostrae festinationis excusat.

Fecerunt autem similiter et incantatores 
 Aegyptiorum ueneficiis suis; et induratum est cor 
 Pharaonis et non exaudiuit eos, sicut dixit dominus. 
 cum haec dicuntur, uidetur propterea cor Pharaonis induratum 
 fuisse, quia et incantatores Aegyptiorum similia fecerunt; sed 
 consequentia docebunt quanta fuerit illa obduratio, etiam cum 
 incantatores defecerunt.

Fecerunt autem similiter et incantatores 
 Aegyptiorum ueneficiis suis et eduxerunt ranas super 
 terram Aegypti. quaeritur unde, si iam ubique factum erat. 
 sed similis quaestio est, unde et aquam in sanguinem uerterint, 
 si tota aqua Aegypti in sanguinem conuersa iam fuerat. 
 proinde intellegendum est regionem, ubi filii Israhel habitabant, 
 plagis talibus non fuisse percussam. et inde potuerunt 
 incantatores uel aquam haurire, quam in sanguinem uerterent, 
 uel aliquas ranas educere ad solam demonstrationem magicae

 

 
 
 
 potentiae. quamquam potuerunt etiam, posteaquam illa compressa 
 sunt, facere . sed scriptura cito narrando coniunxit quod 
 etiam postea fieri potuit.

Et uidit Pharao quoniam facta est refrigeratio; 
 et ingrauatum est cor eius et non exaudiuit 
 eos, sicut dixerat dominus. hic adparet non illas tantum 
 fuisse causas obdurationis cordis Pharaonis, quod incantatores 
 eius similia faciebant, uerum etiam ipsam dei patientiam, qua 
 parcebat. patientia dei secundum corda hominum quibusdam 
 utilis ad paenitendum, quibusdam inutilis ad resistendum deo 
 et in malo perseuerandum; non tamen per se ipsa inutilis est, 
 sed secundum cor malum, sicut iam diximus. hoc et apostolus 
 dicit: ignorans quia patientia dei ad paenitentiam 
 te adducit? secundum autem duritiam cordis tui 
 et cor inpaenitens thesaurizas tibi iram in diem 
 irae et reuelationis iusti iudicii dei, qui reddet 
 unicuique secundum opera sua. nam et alibi, cum 
 diceret: Christi bonus odor sumus in omni loco, 
 etiam illud adiunxit: et in his qui salui fiunt et in his 
 qui pereunt. non dixit Christi bonum se odorem esse his 
 qui salui fiunt, malum autem his qui pereunt, sed tantum 
 bonum odorem se dixit. illi uero tales sunt, ut et bono odore 
 pereant secundum sui cordis, ut saepe dictum est, qualitatem, 
 quae mutanda est bona uoluntate in dei gratia, ut incipiant 
 ei prodesse iudicia dei, quae malis cordibus nocent. unde ille 
 mutato in melius corde cantabat: uiuet anima mea et

 

 
 
 
 laudabit te; et iudicia tua adiuuabunt me. non 
 dixit: "munera tua" uel "praemia tua", sed iudicia tua. 
 multum est autem, ut sincera fiducia dici possit: proba me, 
 domine, et tenta me; ure renes meos et cor meum. 
 et ne sibi aliquid ex suis uiribus tribuisse uideretur, continuo 
 addidit: quoniam misericordia tua ante oculos meos 
 est conplacui in ueritate tua. factam erga se commemorat 
 misericordiam, ut conplacere possit in ueritate, 
 quoniam uniuersae uiae domini misericordia et 
 ueritas.

Quod dixerunt magi ad Pharaonem: digitus dei 
 est hoc, quoniam non potuerunt educere scinifes, senserunt 
 profecto, cum artium suarum nefariarum scirent potentiam, non 
 talibus artibus, uelut potentior in eis esset Moyses, suos 
 conatus fuisse frustratos, ut non possent educere scinifes, sed 
 digito dei, qui utique operabatur per Moysen. digitus dei 
 autem, sicut euangelium manifestissime loquitur, spiritus sanctus 
 intellegitur. namque uno euangelista ita narrante uerba-domini, 
 ut diceret: si ego in digito dei eicio daemonia, alius 
 euangelista id ipsum narrans exponere uoluit quid sit digitus 
 dei et ait: si ego in spiritu dei eicio daemonia. cum 
 itaque magi faterentur, quorum Pharao potentia praefidebat, 
 digitum dei esse in Moyse, quo superabantur et eorum ueneficia 
 frustrabantur, tamen induratum est cor Pharaonis nunc 
 mirabili omnino duritia. cur autem in tertia ista plaga magi 
 defecerint — nam plagae coeperunt ex quo aqua in sanguinem 
 uersa est — et sentire et explicare difficile est. poterant enim 
 et in primo signo deficere, ubi in serpentem uirga conuersa

 

 
 
 
 est, et in prima plaga, ubi aqua in sanguinem commutata est. 
 et in secunda de ranis, si hoc uoluisset digitus dei, id est 
 spiritus dei. quis enim dementissimus dixerit digitum dei in 
 hoc signo potuisse conatus magorum inpedire et in superioribus 
 nequiuisse? omnino ergo certa causa est quare illa facere huc 
 usque permissi sunt. commendatur enim fortasse trinitas et, 
 quod uerum est, summi philosophi gentium, quantum in eorum 
 litteris indagatur, sine spiritu sancto philosophati sunt, quamuis 
 de patre et filio non tacuerint, quod etiam Didymus in 
 libro suo meminit, quem scripsit de spiritu sancto.

Ecce ego mitto in te et in seruos tuos et 
 in populum tuum et in domos tuas cynomian, et 
 implebuntur domus Aegyptiorum cynomia, ut scias, 
 quoniam ego sum dominus deus omnis terrae. et 
 dabo interuallum inter populum meum et inter populum 
 tuum. quod hic scriptura aperuit, ne ubique diceret, 
 intellegere debemus et in posterioribus et in prioribus signis 
 factum esse, ut terra in qua habitabat populus dei nullis plagis 
 talibus uexaretur. oportunum autem fuit, ut ibi hoc aperte 
 poneretur, unde iam incipiunt signa quibus magi similia nec : 
 conati sunt facere: procul dubio enim quia ubique fuerant 
 scinifes in regno Pharaonis, non autem fuerant in terra 
 Gessem, ibi conati sunt magi similiter facere et minime 
 potuerunt. quousque ergo deficerent, nihil de illius terrae 
 segregatione dictum est, sed ex quo coeperunt ea fieri, ubi 
 iam illi similia facere nec conari auderent.

Quod habent latini: euntes immolate domino 
 deo uestro in terra, graecus habet: uenientes

 
 
 
 immolate domino deo uestro in terra. nolebat enim eos 
 ire quo dicebant, sed ut illic in Aegypto immolarent uolebat. 
 hoc ostendunt uerba Moysi quae secuntur, ubi dicit non posse 
 fieri propter abominationes Aegyptiorum.

Quod ait Moyses: non potest fieri sic; 
 abominationes enim Aegyptiorum immolabimus 
 domino deo nostro. id est: haec immolaturi sumus quae 
 abominantur Aegyptii et propterea in Aegypto non possumus. 
 hoc manifestant uerba quae adiungit et dicit: si enim imm 
 immola ueri mus abominationes Aegyptiorum palam 
 ipsis, lapidabimur. hoc non intellegentes quidam interpretes 
 nostri sic interpretati sunt, ut dicerent: non potest 
 fieri sic; numquid abominationes Aegyptiorum 
 immolabimus domino deo nostro? cum magis hoc 
 scriptura dixerit, quia Aegyptiorum abominationes immolaturi 
 sunt. alii uero latini sic habent: non potest fieri sic, 
 quoniam abominationes Aegyptiorum non immolabimus 
 domino deo nostro. contrarium sensum facit addita 
 particula negatiua, cum Moyses dixerit: non potest 
 fieri sic; abominationes enim Aegyptiorum immolabimus 
 domino deo nostro; et ideo in heremum 
 dicebant se ire uelle, ubi Aegyptii non uiderent abominationes 
 suas. hoc autem intellegendum est mystice significari. quod 
 etiam de pastoribus diximus, qui erant Aegyptiis abominabiles 
 et ideo separatam terram Israhelitae acceperunt, cum uenerunt 
 in Aegyptum. sic enim et sacrificia Israhelitarum abominationes 
 sunt Aegyptiis, sicut iniquis uita iustorum.

Cum ablata esset locusta, dictum est de Pharaone: 
 et ingrauauit Pharao cor suum etiam in hoc

 

 
 
 
 tempore et noluit dimittere populum. certe nunc non 
 dictum est: ingrauatum est cor Pharaonis, sed: ingrauauit 
 Pharao cor suum. sic utique in omnibus plagis. a uoluntate 
 quippe hominis est origo uitiorum; mouentur autem causis 
 corda hominum talia sic, talia uero sic etiam non diuersis 
 causis saepe diuerso modo secundum proprias qualitates, quae 
 ex uoluntatibus ueniunt.

Videns autem Pharao quia non est mortuum 
 de pecoribus filiorum Israhel nullum, ingrauatum 
 est cor Pharaonis. quomodo e contrariis causis facta est 
 haec ingrauatio cordis Pharaonis? si enim et pecora Israhelitarum 
 morerentur, tunc uideretur causa conpetens, qua cor 
 eius ingrauaretur ad contemnendum deum, tamquam si et 
 magi eius pecora Israhelitarum fecissent mori; nunc uero unde. 
 debuit ad timendum uel credendum moueri uidens nullum 
 pecus mortuum ex pecoribus Hebraeorum, hinc ingrauatum 
 est; id est: illa ingrauatio etiam huc usque progressa est.

Quid est quod dicit deus ad Aaron et Moysen: 
 sumite uobis plenas manus fauillae de fornace, et 
 aspergat Moyses in caelum coram Pharaone et 
 coram seruis eius, et fiat puluis in uniuersa terra 
 Aegypti? signa enim superiora uirga fiebant, quam non 
 Moyses, sed Aaron uel extendebat super aquam uel ea terram 
 percutiebat; nunc uero interpositis duobus signis de cynomia 
 et pecorum mortibus, ubi nec Aaron nec Moyses aliquid manu 
 operati sunt, dicitur, ut Moyses fauillam spargat in caelum 
 de fornace, et hanc ambo sumere iubentur, sed ille spargere

 

 
 
 
 non in terram, sed in caelum: tamquam Aaron qui datus erat 
 ad populum terram percutere deberet uel in terram siue in 
 aquam manum extendere; Moyses uero, de quo dictum est: 
 erit tibi quae ad deum, in caelum iubetur fauillam 
 spargere. quid duo illa superiora signa, ubi nec Moyses nec 
 Aaron manu aliquid operantur? quid sibi uult ista diuersitas? 
 neque enim nihil.

Et propter hoc ipsum conseruatus es, ut 
 ostendam in te uirtutem meam et ut adnuntietur 
 nomen meum in uniuersa terra. haec scripturae uerba 
 et apostolus posuit, cum in eodem loco perdifficili uersaretur. 
 ibi autem et hoc ait: si autem uolens deus ostendere 
 iram et demonstrare potentiam suam adtulit in 
 multa patientia uasa irae — parcendo utique his quos 
 malos futuros esse praescierat: quae uasa dicit perfecta in 
 perditionem — et ut notas. inquit, faceret diuitias 
 gloriae suae in uasa misericordiae. unde uasorum 
 misericordiae uox est in Psalmis: deus meus, misericordia eius praeueniet me; 
 deus meus demonstrabit 
 mihi <in> inimicis meis. nouit ergo deus bene uti malis, 
 in quibus tamen humanam naturam non ad malitiam creat, 
 sed perfert eos patienter, quonsque scit oportere: non inaniter, 
 sed utens eis ad admonitionem uel exercitationem bonorum. 
 ecce enim, ut adnuntiaretur nomen dei in uniuersa terra,

 

 
 
 
 uasis misericordiae utique prodeest. ad eorum itaque utilitatem 
 Pharao seruatus est, sicut et scriptura testatur et 
 exitus docet.

Quid est quod mandauit deus Pharaoni, cum se 
 facturum magnam grandinem minaretur, ut festinet congregare 
 pecora sua et quaecumque illi essent in campo, ne grandine 
 intereant? hoc enim non tam indignanter quam misericorditer 
 uidetur admonere. sed hoc non facit quaestionem, quando deus 
 etiam irascens temperat poenam. illud est quod merito mouet, 
 quibus nunc pecoribus consulatur, si omnia mortua fuerant 
 plaga superiore, ubi scriptum est quod discreuit deus inter 
 pecora Hebraeorum et Aegyptiorum, ita ut illinc nullum 
 moreretur, omnia uero Aegyptiorum pecora morerentur. an eo 
 soluitur quaestio, quod praedixerat ea moritura quae in campo 
 fuissent, ut haec accipiantur omnia, intellegantur autem euasisse 
 quae in domibus erant, quae potuerunt etiam a dubitantibus 
 colligi et in domo teneri, ne forte uerum esset quod Moyses 
 dominum facturum esse praedixerat; et ex his esse in campis 
 iterum poterant, quae modo admonet congregari in domos, ne 
 grandine pereant, maxime quia sequitur scriptura et dicit: 
 qui timuit uerbum domini seruorum Pharaonis 
 congregauit pecora sua in domos; qui autem non 
 intendit mente in uerbum domini, dimisit pecora 
 sua in campo? hoc ergo fieri potuit, quando etiam mortem 
 pecorum minatus est deus, quamuis id scriptura tacuerit.

Et dixit dominus ad Moysen: extende 
 manum tuam in caelum, et erit grando in omni 
 terra Aegypti. ecce iterum Moyses non in ten-am; sed 
 in caelum manum iubetur extendere sicut superius de fauilla.

Cura fragore caeli, qui uehemens erat in grandine, 
 Pharao territus rogaret Moysen, ut oraret pro illo, confitens 
 iniquitatem suam et populi sui, Moyses ei dixit: et tu et 
 serui tui scio quod nondum timetis dominum. 
 qualem timorem quaerebat, cui timor iste nondum erat domini 
 timor? facile est enim poenam timere, sed non hoc est deum 
 timere. illo scilicet timore pietatis, quem commemorat Iacob, 
 ubi dicit: nisi deus patris mei Abraham et timor 
 Isaac esset mihi, nunc me inanem dimisisses.

Dixit dominus ad Moysen: intra ad Ph araouem; 
 ego enim grauaui cor eius et seruorum eius, 
 ut ordine superueniant signa mea haec super eos. 
 ita dicit "ego enim grauaui cor eius, ut ordine 
 superueniant signa mea haec super eos", tamquam 
 opus habeat deus cuiusquam malitia. sed sic intellegendum 
 est, ac si diceret: "ego enim patiens fui super eum et seruos 
 eius. ut non eos auferam, ut ordine superueniant signa 
 mea super eos". quia enim patientia dei obstinatior fiebat 
 malus animus, ideo pro eo quod est" patiens in eum fui", 
 dicitur: grauaui cor eius.

Et non est relicta locusta una in omni 
 terra Aegypti. et indurauit dominus cor Pharaonis. 
 beneficium certe dei commemorauit scriptura, quod abstulit 
 locustas, et secuta dixit indurasse dominum cor Pharaonis: 
 beneficio utique suo et patientia sua, qua illa fiebat obstinatio,

 

 
 
 
 dum ei parceretur, sicut omnia mala corda hominum patientia 
 dei male utendo durescunt.

Tertio dicitur ad Moysen: extende manum 
 (t u am) in caelum, ut fieret etiam plaga tenebrarum. numquam 
 autem dictum est ad fratrem eius Aaron, ut extenderet 
 manum in caelum. quod ergo dictum est ad Moysen: extende 
 manum tuam super terram Aegypti et ascendat 
 locusta super terram, credo id significatum etiam minus 
 posse qui plus potest, non autem continuo cui minora conceduntur 
 posse maiora.

Deus ad Moysen: loquere ergo secreto in 
 aures populi, et petat unusquisque a proximo et 
 mulier a proxima uasa argentea et aurea et uestem. 
 non hinc quisque sumendum exemplum putare debet ad 
 expoliandum isto modo proximum; hoc enim deus iussit, qui 
 nouerat quid quemque pati oporteret. nec Israhelitae furtum 
 fecerunt, sed deo iubenti ministerium praebuerunt; quemadmodum 
 cum minister iudicis occidit eum quem iudex iussit 
 occidi, profecto, si id sponte faciat, homicida est, etiam si 
 eum occidat quem scit occidi a iudice debuisse. est etiam 
 ista nonnulla quaestio, si seorsum habitabant Hebraei in terra 
 Gessem, ubi nec plagae fiebant quibus regnum Pharaonis 
 adfligebatur, quomodo petit quisque a proximo uel proxima 
 aurum, argentum et uestem, praesertim quia ubi 
 primum hoc mandatur per Moysen, sic positum est: et 
 mulier a uicina sua et concellaria uel concellanea 
 — si ita dicendum est — uel cohabitatrice suaunde 
 intellegendum est etiam in terra Gessem non solos

 

 
 
 
 Hebraeos habitasse, sed eis aliquos Aegyptios in illa terra 
 cohabitatores fuisse, ad quos potuerunt merito Hebraeorum 
 etiam illa diuina beneficia peruenire, ut hinc eos et diligerent 
 idem Aegyptii cohabitatores et quod petebant facile commodarent; 
 nec tamen deus iudicauit ita illos alienos fuisse 
 ab iniuriis et contritionibus, quas dei populus pertulit, ut nec 
 isto damno ferirentur, qui plagis illis propter quod terrae illi 
 parcebatur percussi non erant.

Dixi tautem dominus ad Moysen: non exaudiet 
 uos Pharao, ut multiplicem signa mea et portenta 
 mea in terra Aegypti. tamquam opus fuerit eius inoboedientia, 
 ut signa illa multiplicarentur, quae utiliter fiebant ad 
 terrendum populum dei atque ipsa discretione ad pietatem 
 informandum. sed hoc dei fuit malitia cordis illius bene utentis, 
 non Pharaonis dei patientia male abutentis.

Quae autem superauerint ab eo in mane, 
 igne concremabitis. quaeri potest, quomodo aliquid 
 superabit, cum hoc praemoniti fuerint. ut si domus non 
 habuerit consumendo pecori idoneam multitudinem, uicini 
 adsumantur. sed intellegitur quoniam dictum est: os non 
 conteretis ab eo, remansura utique fuisse ossa, quae igne 
 cremarentur.

Agnus perfectus, masculus, anniculus 
 erit uobis. mouere potest ista locutio, quasi agnus 
 possit esse non masculus, nescientem qua necessitate ita sit 
 translatum. ouis enim transferri debuit, quia graecus rcpopatov 
 habet: sed TrpofteTov in graeca lingua generis neutri est, et 
 potuerunt quae secuntur omnia conuenire, tamquam si diceret: 
 pecus perfectum, masculum, anniculum erit uobis. potuit enim

 

 

 

 
 
 
 latine dici "masculum pecus", quomodo dicuntur mascula 
 tura, genere neutro; ouis autem masculus dici non posset, 
 quia feminini generis est ouis. item ouis mascula si diceretur 
 esset absurdius. pecus uero si poneretur, etiam aliud intellegeretur 
 nec seruaretur sacramentum, quod cum scriptura de 
 oue loquatur, post dicit: ab agnis et haedis accipietis 
 illud. qua in re Christus significari merito accipitur. quid 
 enim opus erat ouem uel agnum ab agnis et haedis accipiendum 
 moneri, nisi ille figuraretur, cuius caro non solum 
 ex iustis uerum etiam ex peccatoribus propagata est? quamquam 
 conentur ludaei etiam haedum intellegere accipiendum 
 ad celebrandum pascha; et hoc esse dictum putant: ab agnis 
 et haedis accipere, tamquam diceret uel ab agnis agnum uel 
 ab haedis haedum, si illud desit, sumi oportere. adparet 
 tamen in Christo rebus inpletis quid illo praecepto fuerit; 
 figuratum.

Quod scriptum est: et facietis diem hunc in 
 progenies uestras legitimum aeternum uel aeterna lem 
 III - quod graece dicitur alwviov — non sic accipiendum 
 est, tamquam possit istorum praetereuntium dies esse ullus 
 aeternus: sed illud aeternum est, quod iste significat dies. 
 uelut cum dicimus ipsum deum aeternum, non utique istas 
 duas syllabas aeternas dicimus, sed quod significant. quam- 
 \'quam diligenter scrutandum sit quomodo appellare scriptura 
 soleat aeternum; ne forte ita dixerit sollemniter aeternum,; 
 quem nefas habeant praetermittere aut sua sponte mutare. 
 aliud est enim quod praecipitur quousque fiat — sicut praeceptum 
 est, ut septies muros Iericho circumiret arca — aliud, 
 cum praecipitur sic obseruari aliquid, ut nullus terminus

 

 
 
 
 praefiniatur obseruationis siue cotidie siue per menses siue per 
 annos sollemniter siue per multorum uel aliquorum annorum 
 certa interualla. aut ergo sic appellauit aeternum, quod non 
 sua sponte audeant desinere celebrare, aut, sicut dixi, ut non 
 ipsa signa rerum, sed res quae his significantur aeternae 
 intellegantur.

Et factus est clamor magnus in terra 
 Aegypto; non enim erat domus in qua non erat in 
 ea mortuus. nonne potuit esse aliqua domus, quae primogenitum 
 non haberet? cum ergo primogeniti tantummodo 
 morerentur, quomodo nulla erat, quae non haberet mortuum? 
 an et hoc diuinitus praescientia dei fuerat procuratum, ut in 
 omnibus omnino essent domibus primogeniti, in quibus percuterentur 
 Aegyptii? ab hac sane plaga non putandi sunt 
 inmunes fuisse Aegyptii qui habitabant in terra Gessem; 
 hominum quippe erat uel animalium, non terrae; id est: homines 
 et animalia primogenita moriebantur occulto et angelico 
 percussu, non aliquid in terra uel in caelo factum erat, sicut 
 rana uel locusta uel tenebrae. unde qui habitabant adfligerentur. 
 a talibus enim plagis cum terra Gessem fuisset aliena, procul 
 dubio perueniebat beneficium ad eos Aegyptios, qui in eadem 
 terra cum Hebraeis morabantur; hac uero primogemti eorum 
 omnes percussi sunt.

Filii autem Israhel fecerunt sicuti praeceperat 
 illis Moyses et petierunt ab Aegyptiis 
 uasa aurea et argentea et uestem. et dominus 
 dedit gratiam populo suo coram Aegyptiis, et commodaue runt 
 illis; et praedati sunt Aegyptios. iam 
 hoc factum fuerat ante mortes primogenitorum Aegyptiorum;

 

 

 
 
 
 sed nunc per recapitulationem repetitur. nam narratum est 
 quando factum est. modo enim fieri quomodo posset, ut in 
 tanto luctu ex mortibus suorum adcommodarent ista filiis 
 Israhel? nisi forte quis dicat etiam ista plaga non fuisse 
 percussos Aegyptios qui cum Hebraeis inhabitabant terram 
 Gessem.

Quid est quod ait: accipietis autem fasciculum 
 hyssopi et tinguentes ex sanguine qui est iuxta ostium 
 linietis super limen et super ambos postes? quaeritur 
 enim quem sanguinem dicat iuxta ostium, cum illius agni 
 utique uelit intellegi sanguinem, cuius immolatione fit pascha. 
 an eo modo consequenter praecipit, quamuis hoc tacuerit, ut 
 idem agnus iuxta ostium occidatur? an, quod est credibilius, 
 ideo dixit: ex sanguine qui est iuxta ostium, quia utique 
 ille qui liniturus est super limen et postes uas ipsum, in quo 
 sanguinem excepit, iuxta ostium positurus est, ut ad manum 
 habeat quando tinguit?

Sustulerunt autem filii Israhel de Ramesse 
 in Soccot in sescenta milia peditum uiri praeter instructum 
 uel censum, si ipso modo potest recte interpretari 
 quod graecus ait azoaxeoVjv . quo uerbo non solum 
 mobilia uerum etiam mouentia significari indicat scriptura, 
 ubi ludas loquens ad patrem suum dicit: mitte puerum 
 mecum, et surgentes ibimus, ut uiuamus et non 
 moriamur et nos et tu et substantia nostra. ibi enim

 

 
 
 
 graecus <wroa%eoTr(v habet, ubi "substantiam" latinus interpretatus 
 est, quod aliquando censum" interpretantur nostri, 
 sicut nunc "instructum" dicere uoluimus, dum tamen eo 
 nomine et homines et iumenta uel omnia pecora intellegantur. 
 ubi etiam utrum et uxores possint intellegi nescio. sescenta 
 tamen milia peditum cum scriptura commemoret addens et 
 dicens: excepto instructu uel censu uel substantia uel 
 si quo alio uerbo melius interpretatur a;:oaxaora, manifestum 
 est et homines significatos siue in seruis siue in mulieribus 
 siue in his aetatibus, quae militiae non essent idoneae, ut 
 sescenta milia peditum in eis solis intellegamus, qui possent 
 militari agmine armari. 
 
 Quaeri autem solet, utrum ad tantum numerum Hebraei 
 peruenire potuerint per eos annos in Aegypto, quos ostendere 
 consideratus in scripturis numerus potest. qui primum anni 
 quot fuerint non parua quaestio est. dicit enim deus ad 
 Abraham, cum factum esset illud sacrificium de uacca trima 
 et capra et ariete et turture et columba, antequam non solum 
 Isaac sed nec Ismahel quidem natus esset: sciendo scies 
 quia peregrinum erit semen tuum in terra non propria, 
 et in seruitutem redigent eos et nocebunt illis 
 quadringentis annis. si ergo quadringentos annos sic acceperimus. 
 ut in seruitute sub Aegyptiis intellegantur, non 
 paruum spatium temporis fuit, quo ita populus multiplicaretur. 
 sed tot annos non fuisse apertissimo indicio scriptura 
 testatur.

 

 
 
 
 
 Quidam enim putant quadringentos triginta annos accipi 
 debere, ex quo Iacob intrauit in Aegyptum. donec inde populus 
 per Moysen liberatus est, quoniam in Exodo scriptum est: 
 incolatus autem filiorum Israhel quem incoluerunt 
 in terra Aegypto et in terra Chanaan, ipsi et patres 
 eorum, anni quadringenti triginta. seruitutis autem 
 eorum uolunt esse annos quadringentos, propter quod scriptum 
 est in Genesi: sciendo scies quia peregrinum erit semen 
 tuum in terra non sua, et in seruitutem redigent eos 
 et nocebunt illis quadringentis annis. sed quoniam 
 seruitutis anni post mortem Ioseph conputantur — illo enim 
 uiuo non solum ibi non seruierunt uerum etiam regnauerunt 
 est quemadmodum conputentur quadringenti triginta in 
 Aegypto. ingressus est enim Iacob anno filii sui tricesimo 
 et nono, quoniam triginta annorum erat Ioseph, cum adparuit 
 in conspectu Pharaonis et regnare coepit sub illo; transactis 
 autem septem annis ubertatis secundo anno famis ingressus 
 est Iacob in Aegyptum cum aliis filiis suis. ac per hoc tunc 
 agebat Ioseph XXX et nouem annos, qui inpletis uitae suae 
 annis CX mortuus est. uixit ergo in Aegypto post ingressum 
 ad se patris sui LXXI annos: quos si detraxerimus quadringentis 
 triginta annis, remanebunt seruitutis anni, id est post 
 mortem Ioseph, non CCCC sed CCC et LVIIII anni. quod si 
 ex illo putabimus nos conputare debere, ex quo Ioseph sub 
 Pharaone regnare coepit, ut tunc quodam modo intellegatur 
 intrasse Israhel in Aegyptum, quando ibi filius eius tanta

 

 
 
 
 potestate sublimatus est. etiam sic CCCL erunt, quos Tychonius 
 uult accipi quadringentos, ut a toto pars intellegatur, id est 
 a toto centenario pars quinquagenaria, et probat hac loquendi 
 regula solere uti scripturam. si autem, quod aliquanto probabilius 
 dici potest, tunc habeamus intrasse Israhel in 
 Aegyptum. quando illic Ioseph esse uenditus coepit, detracturi 
 sumus adhuc annos XIII, ut CCCXXXVII annos pro 
 quadringentis accipiamus. sed cum scriptura commemoret 
 Caath filium Leui auum Moysi cum auo suo Iacob intrasse 
 in Aegyptum, dicat eum autem uixisse annos CXXX. filium 
 uero eius patrem Moysi Ambram CXXXVII, Moysen uero 
 dicat LXXX annorum fuisse cum de Aegypto populum liberauit 
 — etiam si tunc genuisset Caath patrem Moysi, quo anno 
 mortuus est. ille quoque Ambram ultimo uitae suae anno 
 genuisset Moysen — conputati anni CXXX et CXXXVII et 
 octoginta trecentos quadraginta septem annos faciunt. non 
 quadringentos triginta. quodsi quis dicat extremo anno uitae 
 Ioseph natum esse Caath filium Leui. septuaginta ferme anni 
 possunt accedere illi summae, quia septuaginta unum annos 
 uixit in Aegypto Ioseph post ingressum patris sui. quapropter 
 etiam sic septuaginta anni uitae Ioseph ab ingressu Iacob in 
 Aegyptum usque natiuitatem Caath, si tunc natus adseratur, 
 et centum triginta anni ipsius Caath et centum triginta septem 
 filii eius Ambram patris Moysi et octoginta ipsius Moysi,

 

 
 
 
 quadringentos decem et septem annos faciunt, non quadringentos 
 triginta. 
 
 Proinde illa nimirum conputatio, quam secutus est Eusebius 
 in historia sua chronica, perspicua ueritate subnixa est. ab 
 illa enim promissione conputat quadringentos triginta annos, 
 qua uocauit deus Abraham, ut exiret de terra sua in terram 
 Chanaan, quia et apostolus cum Abrahae laudaret et commendaret 
 fidem, in ea promissione qua Christum uult intellegi 
 prophetatum, id est qua promisit deus Abrahae quod benedicentur 
 in eo omnes tribus terrae, hoc autem dico, inquit, 
 quia testamentum confirmatum a deo post quadringentos 
 et triginta annos facta lex non infirmat ad 
 euacuandas promissiones. ex illa ergo promissione, qua 
 uocatus est Abraham et credidit deo, post quadringentos et 
 triginta annos factam legem dicit apostolus. non ex tempore 
 quo Iacob intrauit in Aegyptum. deinde etiam ipsa scriptura 
 Exodi satis hoc significatur; non enim dixit: incolatus 
 filiorum Israhel, quem incoluerunt in terra Aegypto, 
 anni quadringenti triginta, sed aperte dixit: quem incoluerunt 
 in terra Aegypto et in terra Chanaan ipsi 
 et patres eorum. ac per hoc manifestum est conputandum 
 esse tempus etiam patriarcharum Abrahae, Isaac et Iacob, 
 ex quo peregrinari coepit Abraham in terra Chanaan, id est 
 ex illa promissione, in qua eius fidem laudat apostolus, usque 
 ad illud tempus, quo ingressus est Israhel in Aegyptum. toto 
 quippe isto tempore peregrinati sunt patres in terra Chanaan 
 et deinde semen Israhel in Aegypto. ac sic conpleti sunt

 

 
 
 
 quadringenti triginta anni a promissione usque ad exitum 
 Israhel ex Aegypto, quando facta est lex in monte Sina. 
 quae non infirmat testamentum ad euacuandas promissiones. 
 
 Septuagesimo ergo et quinto anno uitae suae Abraham, 
 sicut scriptura dicit, egressus est in terram Chanaan et genuit 
 Isaac, cum esset annorum C. fiunt itaque anni XXV ex promissione 
 usque ad natum Isaac. his adduntur omnes anni uitae 
 Isaac, id est centum octoginta, fiunt ducenti quinque. tunc erat 
 Iacob annorum CXX; nati sunt enim sexagenario patri gemini 
 ipse et Esau. post X autem annos intrauit Iacob in Aegyptum, 
 cum esset annorum CXXX, Ioseph autem esset XXXVIIII. 
 fiunt proinde anni a promissione usque ad ingressum Iacob 
 in Aegyptum CCXV. Ioseph autem ab illo tricesimo et nono 
 anno aetatis suae, in quo eum pater in Aegypto inuenit. uixit 
 annos septuaginta unum, quia omnes aetatis eius anni C et X 
 fuerunt. cum itaque ad ducentos quindecim annos accesserint 
 septuaginta unus, fiunt anni CCLXXXVI. restant CXLIIII uel 
 quinque, quibus intellegitur seruisse in Aegypto populus 
 Israhel post mortem Ioseph. his annis quantum multiplicari 
 potuerint, si fecunditas. hominis consideretur, adiuuante illo 
 qui eos uoluit ualde multiplicari, reperitur non esse mirum 
 quod in sescentis milibus peditum egressus est populus ex 
 Aegypto excepto cetero adparatu. ubi et seruitia erant et sexus 
 muliebris et inbellis aetas. 
 
 
 Quod ergo dixit deus ad Abraham: sciendo scies quia 
 peregrinum erit semen tuum in terra non propria; et

 

 
 
 
 in seruitutem redigent eos et nocebunt illis quadringentis 
 annis, non sic accipiendum est, tamquam in illa 
 durissima seruitute quadringentos annos dei populus fuerit; 
 sed quia scriptum est: in Isaac uocabitur tibi semen, ex 
 anno natiuitatis Isaac usque annum egressionis ex Aegypto 
 conputantur anni quadringenti quinque. cum ergo de quadringentis 
 triginta detraxeris uiginti quinque, qui sunt a promissione 
 usque ad natum Isaac, non mirum est, si quadringentos 
 et quinque anuos summa solida quadringentos uoluit appellare 
 scriptura, quae solet tempora ita nuncupare, ut quod de 
 summa perfectioris numeri paululum excrescit aut infra est 
 non conputetur. non itaque quod ait: in seruitutem redigent 
 eos et nocebunt illis, ad quadringentos annos referendum 
 est, tamquam per tot annos eos habuerint in seruitute: 
 sed referendi sunt quadringenti anni ad id quod dictum est: 
 peregrinum erit semen tuum in terra non propria, 
 quia siue in terra Chanaan siue in Aegypto peregrinum erat 
 illud semen, antequam hereditatem sumerent terram ex 
 promissione dei. quod factum est posteaquam ex Aegypto 
 liberati sunt, ut hyperbaton hic intellegatur et ordo uerborum 
 sit: sciendo scies quia peregrinum erit semen tuum 
 in terra non propria quadringentis annis, illud autem 
 interpositum intellegatur: et in seruitutem redigent eos 
 et nocebunt illis, ita ut ad quadringentos annos ista interpositio 
 non pertineat. in extrema enim parte annorum summae 
 huius, hoc est post mortem loseph, factum est, ut in Aegypto 
 populus dei duram perageret seruitutem.

Quid est quod ait, cum de pascha praeciperet: 
 <et> erit tibi in signo super manum tuam? an

 

 
 
 
 intellegitur super opera tua, id est quod praeferre debeas operibus 
 tuis? pertinet enim pascha propter occisionem ouis ad fidem 
 Christi et sanguinem, quo redemti sumus. haec autem fides 
 operibus praeponenda est, ut sit quodam modo super manum 
 aduersus illos, qui in operibus legis gloriabantur. de qua re 
 apostolus loquitur et multum agit, qui fidem operibus sic 
 uult anteponi, ut ex illa pendeant opera bona atque ab ea 
 praeueniantur, non ut ipsa uelut meritis bonorum operum 
 retribui uideatur. illa enim ad gratiam pertinet; si autem 
 gratia, iam non ex operibus; alioquin gratia iam non 
 est gratia.

Cum autem dimisit Pharao populum, non 
 deduxit eos deus uiam terrae Phylistiim, quia prope 
 erat. dixit enim deus: ne quando paeniteat populum, 
 cum uiderit proelium, et reuertatur in Aegyptum. hic 
 ostenditur omnia fieri debere, quae consilio recte fieri possunt, 
 ad deuitanda quae aduersa sunt, etiam cum deus apertissime 
 adiutor est.

Quinta autem progenie ascenderunt filii Israhel 
 de terra Aegypti. utrum progeniem in centum annis uult 
 conputari et ideo quinta progenie, quia post quadringentos 
 triginta annos? an per hominum generationes hoc potius intellegendum 
 est ab ipso Iacob qui intrauit in Aegyptum usque 
 ad Moysen qui cum populo egressus est? Iacob enim primus, 
 secundus Leui, tertius Caath, quartus Ambram, quintus Moyses 
 inuenitur. has autem dicit progenies latinus interpres, quas 
 j;y;dç Graeci uocant, quae in euangelio generationes

 

 
 
 
 appellantur nec numerantur nisi per successiones hominum. non per 
 numerum annorum.

Dixit autem Moyses: confidite et state et uidete 
 salutem quae est a domino, quam faciet uobis hodie. 
 sicut enim uidistis Aegyptios hodie, non adponetis 
 amplius uidere eos in aeternum tempus. quomodo 
 accipienda sunt haec uerba. cum uiderint postea Israhelitae 
 Aegyptios? an quia isti qui tunc uidebant non eos ulterius 
 uiderunt, quia et illi sunt mortui qui consequebantur et isti 
 omnes quisquis die mortis suae? nam posteri eorum uiderunt 
 posteros illorum, an "non eos uidebitis sicut hodie" intellegendum 
 est non sicut hodie persequentes et inimicos et tanto 
 post uos agmine uenientes, ut omnino nulla sit quaestio nec 
 de aeterno tempore quod hic posuit, quia etsi uidebunt se 
 utrique tempore resurrectionis, non sic utique uidebunt ut 
 hodie?

Quid est quod dixit dominus ad Moysen: quid tu 
 clamas ad me? cum scriptura non dixerit aliquid de Moysei 
 uocibus nec eum orantem commemorauerit? nisi quia intellegi 
 uoluit hoc eum egisse uocis silentio, ut corde clamaret.

Et tu leua uirgam tuam et extende manum 
 tuam super mare. haec est illa uirga, in qua fiebant mirabilia, 
 quae modo dicitur esse Moysi; tunc autem fratris eius 
 fuisse dicebatur, quando per illam ipse operabatur.

Extendisti dexteram tuam, transuorauit eos 
 terra. terram pro aqua non mirum est positam. tota quippe 
 pars ista extrema uel infima mundi terrae nomine censetur 
 secundum id quod saepe dicitur: deus qui fecit caelum et

 

 
 
 
 terram, et in illius psalmi distributione commemoratis caelestibus, 
 laudate, inquit, dominum de terra, et ea exsequitur 
 in laude, quae etiam ad aquas pertineant.

Misisti spiritum tuum et cooperuit eos mare. 
 ecce iam quinto commemoratur spiritus dei, ut in hoc numero 
 accipiamus et quod dictum est: digitus dei est hoc. primo, 
 ubi scriptum est: spiritus dei superferebatur super 
 aquas; secundo, ubi dicitur: non permanebit in istis 
 hominibus spiritus meus, quoniam carnes sunt; tertio, 
 ubi Pharao dicit ad Ioseph: quoniam spiritus dei est in 
 te; quarto, ubi incantatores Aegyptiorum dicunt: digitus 
 dei est hoc; quinto in hoc cantico: misisti spiritum 
 tuum et cooperuit eos mare. meminerimus autem spiritum 
 dei non solum ad beneficia uerum etiam ad uindictam commemorari. 
 nam quid aliud etiam supra dixit: < e t) per 
 spiritum irae tuae diuisa est aqua? iste itaque spiritus 
 dei in Aegyptios spiritus irae eius, quibus nocuit aquarum 
 diuisio, ut intrantes possent aquis redeuntibus obrui, filiis 
 uero Israhel, quibus profuit quod aqua diuisa est, non fuit 
 ille spiritus irae dei. unde significatur propter diuersas operationes 
 et effectus spiritum dei dissimiliter appellari, cum sit 
 unus atque idem ille dumtaxat, qui etiam spiritus sanctus in 
 unitate trinitatis accipitur. proinde non arbitror alium quam 
 eundem significari, ubi dicit apostolus: non enim accepistis 
 spiritum seruitutis iterum in timorem, sed accepistis 
 spiritum adoptionis in quo clamamus: abba, pater,

 

 
 
 
 quia eodem spiritu dei, id est digito dei, quo lex in tabulis 
 lapideis conscripta est, timor incussus est eis, qui gratiam 
 nondum intellegebant, ut de sua infirmitate atque peccatis 
 per legem conuincerentur et lex illis fieret paedagogus, quo 
 perducerentur ad gratiam quae est in fide Iesu Christi. de 
 hoc autem spiritu adoptionis et gratiae, id est de hoc opere 
 spiritus dei, quo inpertitur gratia et regeneratio in uitam 
 aeternam, dicitur: spiritus autem uiuificat, cum supra 
 diceretur: littera occidit, id est lex conscripta tantummodo 
 iubens sine adiutorio gratiae.

Venerunt autem in Merra et non poterant 
 bibere de Merra; amara enim erat. si propter hoc 
 appellatum est nomen loci eius amaritudo, quia non potuerunt 
 ibi aquam bibere, quod amara esset — Merra enim interpretatur 
 "amaritudo" — quomodo uenerunt in Merra, nisi 
 quia eo nomine locum scriptura appellauit, in quem uenerunt. 
 quo iam appellabatur cum haec scribebantur ? posterius enim 
 utique scripta sunt quam illa contigerunt.

Et ostendit ei dominus lignum et misit illud 
 in aquam, et facta est aqua dulcis. genus ligni erat 
 istam habens uim an quolibet ligno id poterat facere deus, 
 qui tanta mirabilia faciebat? hoc tamen uidetur significare, 
 quod dictum est "ostendit ei." tam quam tale iam lignum 
 esset. quo posset hoc fieri; nisi forte locus erat, ubi ligna 
 omnino non inueniebantur, ut hoc ipsum esset diuini adiutorii,

 

 
 
 
 quod ei lignum dominus ostendit. ubi nullum erat, et per 
 lignum aquas dulces fecit, praefigurans gloriam et gratiam 
 crucis. sed in tali etiam natura ligni quis nisi creator et 
 demonstrator laudandus est?

Dixit autem dominus ad Moysen: ecce ego 
 pluam uobis panes de caelo; et exiet populus et 
 colliget unius diei in diem, ut temtem illos s ambulabunt 
 in lege mea an non. temtatio ista probatio 
 est, non ad peccatum seductio; nec ideo probatio, ut deus 
 nouerit, sed ut ipsos ipsis hominibus ostendat, quo humiliores 
 fiant ad petendum adiutorium et agnoscendam dei gratiam.

Moyses et Aaron dicunt ad populum inter cetera: 
 propter quod exaudiuit dominus murmurationem uestram 
 quam uos murmuratis aduersum nos. nos autem 
 quid sumus? non enim aduersum nos murmur uestrum 
 est sed aduersum deum. non ex hoc tantum se ualere 
 uoluerunt quantum deus — dixerunt enim: quid sumus 
 nos? — ut illi aduersum illum se scirent murmurasse, qui 
 istos miserat et qui per istos operabatur. nec talis est illa 
 sententia, ubi Petrus dicit Ananiae: ausus es mentiri 
 spiritui sancto? non hominibus mentitus es, sed deo. 
 non enim ait: ,.ausus es mentiri mihi? non mihi mentitus es, 
 sed deo": quod si dixisset, simile fuisset. neque ita dixit: 
 ausus es mentiri spiritui sancto? non spiritui sancto mentitus 
 es, sed deo"; ita enim loquens negaret deum esse spiritum 
 sanctum. nunc uero cum dixisset: ausus es mentiri spiritui

 

 
 
 
 sancto? cum ille se putaret hominibus fuisse mentitum, 
 ipsum spiritum sanctum deum esse monstrauit subiungens: 
 non hominibus mentitus es, sed deo.

Deus mandat per Moysen populo: ad uesperam 
 edetis carnes et mane replebimini panibus. ecce non 
 pro omni alimento panes nominantur. nam isto nomine et 
 carnes complecterentur, quia et ipsa alimenta sunt; nec 
 tamen panes eos modo dicit, qui fiunt ex frumentis — ipsos 
 enim proprie panes appellare consueuimus — manna autem 
 panum nomine appellat. non autem uacat quod dicit ad uesperam 
 carnes et mane panes se daturum. tale quippe aliquid 
 etiam in Helia significatum est, cum ei alimenta coruus 
 adferret. an forte carnibus ad uesperam et mane panibus ille 
 significatur, qui traditus est propter delicta nostra et 
 resurrexit propter iustificationem nostram? ad uesperam 
 quippe mortuus ex infirmitate sepultus est, mane autem 
 adparuit discipulis, qui resurrexerat in uirtute.

Et dixit Moyses ad Aaron: accipe uas aureum 
 unum et mitte in illud plenum gomor manna et 
 repones illud ante deum, ut seruetur in progenies 
 <uestras>, quemadmodum praecepit dominus. quaeri 
 potest, ubi Aaron poneret ante deum, quando nec ullum 
 simulacrum fuit nec arca testamenti iam fuerat instituta. an 
 forte ideo de futuro dixit., repones", ut intellegeretur tunc 
 ante deum posse reponi, quando futura erat arca? an potius 
 "ante deum- dictum est quod fit ipsa deuotione offerendi. 
 in quocumque loco poneretur? ubi enim non deus? sed illud

 

 
 
 
 quod adiungit: et reposuit Aaron ante testimonium ad 
 reseruandum, priorem magis sensum adserit. hoc enim 
 modo scriptura dixit per prolepsin quod postea factum est, 
 cum esse coepit tabernaculum testimonii.

Filii autem Israhel ederunt manna annis 
 quadraginta, quoadusque uenirent in terram quae inhabitatur; 
 manna ederunt, quoadusque uenirent in 
 partem Phoenices. significauit scriptura per prolepsin, id 
 est hoc loco commemorando quod etiam postea factum est, 
 non edisse filios Israhel in heremo nisi manna. hoc est enim 
 quod ait: usque ad terram quae inhabitatur, id est 
 quae iam non est heremus, non quia continuo ut uenerunt 
 ad terram habitabilem destiterunt uesci manna, sed quia non 
 ante. traiecto enim Iordane significatur manna cessasse, ubi 
 panes terrae manducauerunt. quando ergo ingressi sunt habitabilem 
 terram, antequam transirent Iordanem, uel tantum 
 manna uesci uel utroque cibo potuerunt; hoc quippe intellegi 
 potest, quando cessasse manna non dicitur nisi Iordane traiecto. 
 cur autem in illa heremi inopia etiam carnes desiderauerint, 
 quando de Aegypto cum suis ualde multis pecoribus 
 exierunt, magna quaestio est. nisi forte dicatur, cum per 
 heremum pascua tanta non essent et ex eo minor futura 
 uideretur fecunditas pecorum, pepercisse illos pecoribus, ne 
 omnibus deficientibus etiam sacrificiis necessaria defuissent, 
 uel si quid aliud dici potest, unde quaestio ista soluatur. 
 congruentius tamen creditur non eos carnes desiderasse, quas 
 de pecoribus habere poterant, sed eas quae deerant, ex aquis

 

 

 

 
 
 
 uidelicet. ipsas quippe in illa heremo non inueniebant: unde 
 et illis ortygometra data est, id est aues, quas coturnices 
 multi latine interpretati sunt, cum sit aliud genus auium 
 ortygometra quamuis coturnicibus non usquequaque dissimile. 
 nouerat enim deus quid desiderarent et desiderium eorum 
 quo carnis genere satiaret. sed quia scriptura concupiuisse 
 illos carnes dixerat nec expresserat cuius modi carnes, ideo 
 quaestio facta est.

Manna ederunt quoadusque uenirent in partem 
 Phoenices. iam dixerat: quoadusque uenirent ad terram 
 quae inhabitatur; sed quia non expresserat proprie quam 
 diceret, repetitione uidetur quandam proprietatem expressisse 
 dicendo "in partem Phoenices." sed tunc illam terram sic 
 credendum est appellatam; modo enim non hoc uocatur. 
 alia quippe est quae Phoenice appellatur regio Tyri et Sidonis, 
 qua illos transisse non legitur. quamquam scriptura fortasse 
 potuerit terram Phoenices appellare, ubi palmarum arbores iam 
 esse coeperant post heremi uastitatem, quoniam palma graece 
 sic appellatur. initio enim profectionis suae inuenerunt locum, 
 ubi septuaginta palmarum arbores fuerant et duodecim fontes: 
 sed postea eos excepit heremi prolixitas, ubi tale aliquid non 
 fuit, quousque uenirent ad loca quae colebantur. uerum ille 
 sensus est probabilior, ut credamus sic appellatam tunc fuisse 
 terram. multarum enim terrarum et locorum sicut fluminum 
 et urbium nomina certis existentibus causis antiquitate mutata 
 sunt.

Et dixit dominus adMoysen: antecede populum; 
 sume autem tecum de senioribus populi; et

 

 
 
 
 uirgam de qua percussisti flumen accipe in manu 
 tua. flumen Aaron legitur, non Moyses uirga percussisse; nam 
 Moyses eadem uirga mare diuisit, non flumen. quid sibi ergo 
 uult: "accipe uirgam in qua percussisti flumen?" an forte 
 mare appellauit flumen? quaerendum exemplum locutionis 
 huius, si ita est. an quod Aaron fecit, Moysi potius tributum 
 est, quia per Moysen deus iubebat, quid faceret Aaron, et in 
 Moyse auctoritas, in illo autem ministerium fuit? quando 
 quidem et primis suis uerbis deus hoc illi ait de fratre suo: 
 erit tibi ad populum, tu illi quae ad deum.

Et ecce ego sto super cacumen collis, et uirga 
 dei in manu mea, Moyses dicit ad Iesum Naue, cum praeciperet 
 pugnari aduersus Amalec. nunc ergo uirga dei dicitur, 
 quae primum dicta est uirga Aaron, postea uirga Moysi. sicut 
 dicitur spiritus Heliae qui est spiritus dei, cuius particeps factus 
 est Helias, sic illa potuit. dicitur et dei iustitia, quae nostra est, 
 sed donata a deo: de qua loquens apostolus Iudaeos arguit 
 dicens: ignorantes dei iustitiam et suam iustitiam uolentes 
 constituere, id est tamquam a se sibi paratam. 
 contra quales dicit: quid enim habes quod non accepisti?

Venit autem et Aaron et omnes seniores 
 Israhel manducare panem cum socero Moysi ante 
 deum uel, sicut alii codices habent, coram deo, quod 
 graece scriptum est: Ivavziov toO {}-:r.,!). quaeritur" u hi" ante 
 deum, quando nec tabernaculum fuit nec arca testamenti

 

 

 
 
 
 quae postea sunt instituta. neque enim et hic de futuro 
 dictum accipere possumus. sicut dictum est de manna quod 
 positum est in uase aureo. ergo ante deum id accipere debemus 
 factum, quod in honorem dei factum est: ubi enim 
 non deus ?

Moyses socero dicit quia uenit ad me populus 
 inquirere iudicium a deo; cum <enim> eis contigerit 
 disceptatio et uenerint ad me. iudico unumquemque 
 et moneo eos praecepta dei et legem eius. quaeri potest 
 quomodo ista Moyses dixerit. cum lex dei adhuc nulla conscripta 
 esset. nisi quia lex dei sempiterna est, quam consulunt 
 omnes piae mentes, ut quod in ea inuenerint, uel faciant uel 
 iubeant uel uetent, secundum quod illa incommutabili ueritate 
 praeceperit. numquid enim Moyses, quamuis cum illo deus 
 loqueretur, per singula credendum est, quod consulere soleret 
 deum, si quid esset in disceptationibus tantae multitudinis. 
 quae illum in hoc iudicandi negotio a mane usque ad uesperam 
 detinebat? et tamen nisi suae menti praesidentem 
 dominum consuleret legemque eius aeternam sapienter adtenderet, 
 quid iustissimum iudicare inter disceptantes posset. 
 non inueniret.

In eo quod Iother consilium dat genero suo Moysi. 
 ne occupatus iudiciis populi et ipse et populus consumatur 
 consumptione intolerabili, prima quaestio est, cur hoc deus 
 famulum suum, cum quo ipse tanta et talia loquebatur, ab 
 alienigena passus est admoneri. in quo scriptura nos admonet. 
 per quemlibet hominem detur consilium ueritatis, non debere 
 contemni. uidendum etiam, ne forte ibi uoluerit deus ab 
 alienigena admoneri Moysen, ubi et ipsum posset temtare

 

 
 
 
 superbia: sedebat enim iudiciaria sublimitate solus uniuerso 
 populo stante. nam hunc sensum indicat, cum ipse Iothor eos 
 eligi iussit ad iudicandas causas populi, qui odissent superbiam. 
 deinde quam sit obseruandum quod alibi scriptura dicit: 
 fili, ne in multis sint actus tui, satis et hic adparet. 
 deinde uerba Iothor dantis consilium Moysi consideranda sunt: 
 dicit enim: nunc itaque audi me, et consilium dabo 
 tibi, et erit deus tecum. ubi mihi uidetur significari nimis 
 intentura humanis actionibus animum deo quodam modo 
 uacuari, quo fit tanto plenior, quanto in superna atque aeterna 
 liberius extenditur.

Quod uero adiungit et dicit: esto tu populo 
 quae ad deum et referes uerba eorum ad deum; et 
 testaberis illis praecepta dei et legem eius et demonstrabis 
 illis uias in quibus ambulabunt in eis et opera 
 quae facient, cum populo uniuerso haec agenda esse demonstrat. 
 non enim ait: uniuscuiusque uerba refer ad deum, sed: 
 uerba eorum, cum supra dixisset: esto tu populo quae 
 ad deum sunt. post haec admonet, ne singulorum negotia, 
 quae inter se habent, deserantur electis uidelicet potentibus uiris 
 deum colentibus iustis et qui oderint superbiam, quos constitueret 
 super millenos, alios super centenos, alios super quinquagenos, 
 alios super denos. sic et ab ipso Moyse remouit graues et 
 periculosas occupationes nec istos grauauit, quandoquidem ipsi 
 mille haberent unum super se et sub illo haberent alios decem et 
 sub eis alios uiginti et sub his alios centum, ut uix aliquid 
 ad singulos quosque praepositos perueniret, quod iudicare

 

 
 
 
 necesse haberent. insinuatur hic etiam humilitatis exemplum, 
 quod Moyses, cum quo deus loquebatur, non fastidiuit neque 
 contemsit alienigenae soceri sui consilium. quamquam et ipse 
 Iothor, cum Israhelita non fuisset, utrum inter uiros deum 
 uerum colentes religioseque sapientes habendus sit, quemadmodum 
 et Iob, cum ex ipso populo non fuisset, merito quaeritur, 
 immo credibilius habetur. ambigue quippe posita sunt 
 uerba, uel utrum sacrificauerit deo uero in populo eius. 
 quando uidit generum suum, uel utrum eum adorauerit ipse 
 Moyses; quamquam de adoratione etiam si expresse positum 
 esset, honor uideretur socero redditus eo modo quo solet 
 hominibus honorificentiae causa exhiberi a patribus; sicut de 
 Abraham scriptum est, quod adorauerit filios Chet. quos 
 autem dicat Ypafxfxatos-.saVWfst; post decuriones, non facile 
 sciri potest, quoniam hoc nomen in nullo usu habemus uel 
 officiorum uel magisteriorum. nam quidam "doctores" interpretati 
 sunt, ut intellegantur utique litterarum, qui introducant 
 in litteras, sicut resonat graecum uocabulum. hic sane significatur, 
 ante legem datam quod habuerint Hebraei litteras: quae 
 quando coeperint esse, nescio utrum ualeat indagari. nonnullis 
 enim uidetur a primis hominibus eas coepisse et perduc-tas 
 esse ad Noe atque inde ad parentes Abrahae et inde ad 
 populum Israhel; sed unde hoc probari possit, ignoro.

Mensis autem tertii exitus filiorum Israhel 
 de terra Aegypti hac die uenerunt in heremum Sina. 
 et profecti sunt exRaphidin et uenerunt in heremum

 

 
 
 
 Sina, et adplicuit ibi Israhel contra montem. et Moyses 
 ascendit in montem dei. et uocauit eum dominus de 
 monte dicens: haec dices domui Iacob et nuntiabis 
 filiis Israhel et cetera. deinde paulo post: descende et 
 testare populo et purifica illos hodie et cras, et 
 lauent uestimenta et sint parati in diem tertium. 
 tertia enim die descendet dominus in montem Sina 
 coram omni populo. hoc die reperitur data lex, quae 
 in tabulis lapideis scripta est digito dei, sicut consequentia 
 docent. dies autem iste tertius adparet tertii mensis ab exitu 
 Israhel ex Aegypto. ex die ergo quo pascha fecerunt, id est 
 agnum immolauerunt et ederunt, qui fuit quartus decimus 
 primi mensis, usque ad istum, quo lex datur, dies quinquaginta 
 numerantur: decem et septem scilicet primi mensis, 
 reliqui ab ipso quarto decimo; deinde omnes triginta secundi 
 mensis, qui fiunt quadraginta septem, et tertius tertii mensis, 
 qui est a sollemnitate occisi agni quinquagesimus. ac per hoc in 
 ista umbra futuri secundum agni immolati diem festum, sicut 
 quinquagesimo die lex data est, quae conscripta est digito 
 dei, ita in ipsa ueritate noui testamenti a festiuitate agni 
 immaculati Christi Iesu quinquaginta dies numerantur, ut 
 spiritus sanctus de altissimis datus est. digitum dei autem 
 esse spiritum sanctum et supra iam diximus teste euangelio.

Quaeritur decem praecepta legis quemadmodum 
 diuidenda sint: utrum quattuor sint usque ad praeceptum de 
 sabbato, quae ad ipsum deum pertinent, sex autem reliqua, 
 quorum primum est: honora patrem et matrem, quae ad

 

 
 
 
 hominem pertinent, an potius illa tria sint et ista septem. 
 qui enim dicunt illa quattuor esse, separant quod dictum est: 
 non erunt tibi dii alii praeter me, ut aliud praeceptum sit: 
 non facies tibi idolum et cetera, ubi figmenta colenda 
 prohibentur; unum autem uolunt esse: non concupisces 
 uxorem proximi tui, non concupisces domum proximi 
 tui et omnia usque in finem. qui uero illa tria esse dicunt et 
 ista septem, unum uolunt esse quidquid de uno colendo deo 
 praecipitur, ne aliquid aliud praeter illum pro deo colatur; haec 
 autem extrema in duo diuidunt, ut aliud sit: non concupisces 
 uxorem proximi tui, aliud: non concupisces 
 domum proximi tui. decem tamen esse praecepta neutri 
 ambigunt, quoniam hoc scriptura testatur. 
 
 Mihi tamen uidetur congruentius accipi tria illa et ista 
 septem, quia et trinitatem uidentur illa quae ad deum 
 pertinent insinuare diligentius intuentibus. et reuera quod 
 dictum est: non erunt tibi di alii praeter me, hoc ipsum 
 perfectius explicatur, cum prohibentur colenda figmenta. concupiscentia 
 porro uxoris alienae et concupiscentia domus 
 alienae tantum in peccando differunt, ut illi, quod dictum 
 est: non concupisces domum proximi tui, adiuncta 
 sint et alia dicente scriptura: neque agrum eius neque 
 seruum eius neque ancillam eius neque bouem eius 
 neque subiugalem eius nec omne pecus eius nec 
 quaecumque proximi tui sunt. discreuisse autem uidetur 
 concupiscentiam uxoris alienae a concupiscentia cuiuslibet 
 rei alienae, quando utrumque sic coepit: non concupisces 
 uxorem proximi tui; non concupisces domum 
 proximi tui, et huic coepit cetera adiungere. non

 

 
 
 
 autem, cum dixisset: non concupisces uxorem proximi 
 tui, huic conexuit alia dicens: "neque domum 
 eius neque agrum eius neque seruum eius" et cetera; sed 
 omnino adparent haec esse coniuncta quae uno praecepto 
 uidentur contineri et discreta ab illo. ubi uxor nominata est. 
 illud autem, ubi dictum est: non erunt tibi di alii 
 praeter me, adparet huius rei diligentiorem exsecutionem 
 esse in his quae subiuncta sunt. quo enim pertinet: non 
 facies tibi idolum neque ullum simulacrum, quaecumque 
 in caelo sunt sursum et quaecumque in 
 terra deorsum et quaecumque in aqua sub terra, 
 non adorabis eis neque seruies illis. nisi ad id quod 
 dictum est: non erunt tibi dii alii praeter me? 
 
 Sed rursus quaeritur quo differat: non furtum facies 
 ab eo quod paulo post de non concupiscendis proximi rebus 
 praecipitur. non quidem omnis qui rem proximi sui concupiscit 
 furatur; sed si omnis qui furatur rem proximi concupiscit. 
 poterat in illa generalitate, ubi de non concupiscenda 
 re proximi praecipitur, etiam illud quod ad furtum pertinet 
 contineri. similiter etiam quaeritur, quo differat quod dictum 
 est: non moechaberis, ab eo quod paulo post dicitur: 
 non concupisces uxorem proximi tui. in eo quippe, 
 quod dictum est: non moechaberis, poterat et illud 
 intellegi. nisi forte in illis duobus peccatis moechandi et 
 furandi ipsa opera notata sunt, in his uero extremis ipsa

 

 
 
 
 concupiscentia: quae tantum differunt, ut aliquando moechetur 
 qui non concupiscit uxorem proximi, aliqua alia causa cum 
 illi miscetur, aliquando autem concupiscat nec ei misceatur 
 poenam timens. et hoc fortasse lex ostendere uoluit, quod 
 utrumque peccata sint. 
 
 
 Item quaeri solet utrum moechiae nomine etiam fornicatio 
 teneatur. hoc enim graecum uerbum est, quod iam scriptura 
 utitur pro latino; moechos tamen graece nonnisi adulteros 
 dicit. sed utique ista lex non solis uiris in populo uerum 
 etiam feminis data est. neque enim quia dictum est: non 
 concupisces uxorem proximi tui, nihil hic sibi praeceptum 
 debet putare femina et tamquam licite concupiscere 
 uirum proximae suae. si ergo hic ex illo quod uiro dictum 
 est intellegitur. quamuis non dictum sit, quod etiam ad 
 feminam pertineat, quanto magis eo quod dictum est: non 
 moechaberis, uterque sexus adstringitur, cum et ipsum 
 praeceptum potest referri ad utrumque, sicut: non occides, 
 non furaberis et quae alia similiter non expresso uno sexu 
 utrique uidentur sonare communiter! tamen ubi unus exprimitur, 
 honoratior utique exprimitur, id est masculinus, ut ex 
 hoc intellegat etiam femina quid sibi praeceptum sit. ac 
 per hoc si femina moecha est habens uirum concumbendo 
 cum eo, qui uir eius non est, etiam si ille non habeat 
 uxorem, profecto moechus est et uir habens uxorem concumbendo 
 cum ea quae uxor eius non est, etiam si illa non 
 habeat uirum. sed utrum, si faciat qui uxorem non habeat 
 uel femina quae uirum non habet, praecepti huius

 

 
 
 
 transgressione teneantur, mento quaeritur. si enim non tenentur, 
 non est prohibita in decalogo fornicatio, sed sola moechia, id 
 est adulterium, quamuis omnis moechia etiam fornicatio esse 
 intellegitur, sicut loquuntur scripturae; dominus enim dicit in 
 euangelio: quicumque dimiserit uxorem suam excepta 
 causa fornicationis, facit eam moechari. hic 
 utique fornicationem appellauit, si cum alio peccet quae 
 uirum habet, quod est moechia, id est adulterium. omnis ergo 
 moechia etiam fornicatio in scripturis dicitur. sed utrum 
 etiam omnis fornicatio moechia dici possit, in eisdem scripturis 
 non mihi interim occurrit locutionis exemplum. sed si 
 non omnis fornicatio etiam moechia dici potest, ubi sit in 
 decalogo prohibita illa fornicatio, quam faciunt uiri, qui uxores 
 non habent, cum feminis, quae maritos non habent, utrum 
 inueniri possit, ignoro. sed si furti nomine bene intellegitur 
 omnis inlicita usurpatio rei alienae — non enim rapinam 
 permisit qui furtum prohibuit; sed utique a parte totum 
 intellegi uoluit, quidquid inlicite rerum proximi aufertur — 
 profecto et nomine moechiae omnis inlicitus concubitus atque 
 illorum membrorum non legitimus usus prohibitus debet 
 intellegi. 
 
 Et quod dictum est: non occides, non putandum est 
 fieri contra hoc praeceptum, quando lex occidit uel occidi 
 aliquem deus iubet. ille enim facit qui iubet, quando ministerium 
 negare non licet. 
 
 
 In eo etiam quod dictum est: falsum testimonium 
 non dices aduersus proximum tuum, quaeri solet 
 utrum prohibitum sit omne mendacium, ne forte non sit hoc 
 praeceptum aduersus eos qui dicunt tunc esse mentiendum, 
 quando id mendacium prodeest alicui et nihil obest ei cui

 

 
 
 
 mentiris. tale quippe non est aduersus prox imum tuum; 
 ut ideo uideatur hoc addidisse scriptura, quae posset breuiter 
 dicere: falsum testimonium non dices, sicut dixit: 
 non occides, non moechaberis, non furaberis. sed 
 hinc magna quaestio est nec a festinantibus commode explicari 
 potest, quomodo accipiendum sit: perdes omnes qui 
 loquuntur mendacium, et: noli uelle mentiri omne 
 mendacium et cetera huius modi.

Et omnis populus uidebat uocem et lampadas 
 et uocem tubae et montem fumantem. solet 
 quaeri quomodo populus uidebat uocem, cum uox non ad 
 uisum, sed potius ad auditum pertinere uideatur. sed sicut 
 modo dixi "uideatur" de omnibus quae a me dicta sunt, sic 
 "uidere" solet pro generali sensu poni non solum corporis 
 uerum etiam animi. unde et illud est: cum uidisset Iacob 
 quia sunt escae in Aegypto, unde utique absens erat. 
 quamquam nonnulli "uidere" uocem nihil aliud esse arbitrati 
 sunt quam" intellegere", qui uisus mentis est. cum uero hic 
 breuiter dicendum esset, quod pop u 1 us. ui de bat uocem 
 et lampadas et uocem tubae et montem fumantem, 
 quaestio maior oreretur, quomodo audiebat lampadas et 
 montem fumantem, quod pertinet ad sensum uidendi. nisi 
 quis dicat nec tam breuiter dicendum fuisse, ut totum diceretur: 
 audiebat uocem et uidebat lampadas et audiebat uocem 
 tubae et uidebat montem fumantem. duo quippe genera uocis 
 erant: de nubibus, sicut tonitrua, et de tuba, si tamen ipsam

 

 
 
 
 dixit uocem, quae de nubibus edebatur. ac per hoc melius in 
 his, quae ad sensum audiendi pertinebant, generalis sensus 
 est positus, hoc est uidendi, cum breuiter totum uellet 
 scriptura complecti, quam ut in his, quae pertinent ad uidendi 
 sensum, subintellegeretur auditus: quo more loqui non 
 solemus. nam "uide quid sonet" solemus dicere, "audi quid 
 luceat" non solemus.

Loquere tu nobis, et non loquatur ad nos 
 deus, ne quando moriamur. multum et solide significatur 
 ad uetus testamentum timorem potius pertinere sicut ad 
 nouum dilectionem, quamquam et in uetere nouum lateat et 
 in nouo uetus pateat. quomodo autem tali populo tribuatur 
 uidere uocem dei, si hoc accipiendum est" intellegere," cum 
 sibi loqui deum timeant ne moriantur, non satis elucet.

Et dicit illis Moyses: constantes estote; 
 propterea enim uenit deus ad uos temtare uos, ut 
 sit timor eius in uobis, ne peccetis. sic illi cohibendi 
 fuerant a peccatis utique timendo, ne poenas sensibiles 
 paterentur, quia nondum poterant amare iustitiam. et in hoc 
 erat illis temtatio a domino, qua probabantur, ut adpareret 
 cuius modi essent, non ut deo noti fierent, quem non latebant 
 qualescumque essent, sed ut inter se ac sibimet. multum 
 tamen in istis terroribus testamenti ueteris differentia com 
 mendatur, quod etiam in epistula ad Hebraeos apertissime 
 dictum est.

Moyses autem intrauit in nebulam, ubi 
 erat deus, id est, ubi expressiora fiebant signa, quibus 
 cognosceretur deus. nam quomodo in nebula erat, cui caeli

 

 
 
 
 caelorum non sufficiunt? nisi quemadmodum nusquam non 
 est, qui in loco nullo est.

Non facietis uobis deos argenteos et 
 deos aureos non facietis uobis ipsis. repetitur quod 
 in primo praecepto inculcatum est; [et] ex diis argenteis et 
 aureis utique omnia simulacra intelleguntur, sicut in illo 
 etiam psalmo: idola gentium argentum et aurum.

Quae de seruo hebraeo praecipiuntur, ut sex annos 
 seruiat et dimittatur liber gratis, ne serui christiani hoc 
 flagitarent a dominis suis, apostolica auctoritas iubet seruos 
 dominis suis esse subditos, ne nomen dei et doctrina blasphemetur. 
 illud enim ex hoc satis constat in mysterio praeceptum, 
 quia et pertundi subula eius aurem ad postem praecepit 
 deus, qui libertatem illam recusasset.

Si quis autem uendiderit filiam suam 
 famulam, non abibit ita ut recedunt ancillae. 
 quodsi non placuerit domino suo quam non adnominauit 
 eam, remunerabit eam. genti autem 
 exterae non est dominus uendere illam, quoniam 
 spreuit in ea. quodsi filio adnominauerit eam. 
 secundum iustificationem filiarum facietei. quodsi 
 aliam accipiet ei, quae opus sunt et uestem et 
 conuersationem eius non fraudabit. si autem tria 
 haec non fecerit ei, exibit gratis sine pretio. 
 obscurissimum istum locum inusitata uerba locutionesque

 

 
 
 
 fecerunt, ita ut interpretes nostri quemadmodum eum explicarent 
 paene non inuenirent. in ipso quoque graeco eloquio 
 multum obscurum est quod hic dicitur. tamen quid uideatur, 
 ut potero, aperiam. 
 
 Si quis autem, inquit, uendiderit filiam suam 
 famulam — id est, ut sit famula, quam otyinjv Graeci 
 uocant — non abibit ita ut recedunt ancillae, intellegendum 
 est: "non sic recedet quomodo recedunt ancillae 
 hebraeae post sex annos". eam quippe oportet etiam in femina 
 hebraea legem datam intellegi, quae seruatur in maribus. cur 
 ergo ista non ita recedet, nisi quia in illo famulatu intellegitur 
 humiliata, quod ei se dominus miscuerit? hoc quippe in consequentibus 
 utcumque clarescit. sequitur enim et dicit: quodsi 
 non placuerit domino suo quam non adnominauit 
 eam — id est non eam fecit uxorem — remunerabit 
 eam, hoc est quod supra dixit: non abibit ita ut recedunt 
 ancillae. iustum est quippe aliquid accipere pro eo, 
 quod humiliata est, quia non ei se ita miscuit, ut faceret 
 uxorem, id est ut adnominaret eam sibi. hoc autem, quod 
 diximus: remunerabit eam, quidam interpretes dixerunt: 
 redimet eam, quod, si in graeco dictum esset ἀπολώσεται , 
 scriptum esset, sicut scriptum est: et ipse redimet 
 Israhel; nam ἀπολυτρώσεται . scriptum est. in hoc autem

 

 
 
 
 loco ἀπολυτρώσει . legitur, ubi intellegitur, quod accipit magis 
 aliquid quam pro ea datur, ut redimatur. cui enim dabit 
 dominus eius, ut redimat quam ipse famulam possidet? genti 
 autem exterae non est dominus uendere illam, 
 quia spreuit in ea, id est: non quia spreuit in ea, ideo 
 dominus est uendere illam, id est in tantum ei dominabitur, 
 ut etiam exterae genti eam licite uendat. hoc est autem 
 "spreuit in ea ", quod est "spreuit eam"; spreuit eam autem 
 hoc est" humiliauit eam", id est concumbendo nec uxorem 
 faciendo. dixit autem graece ἠθέτησεν , quod nos diximus 
 "spreuit": quo uerbo scriptura utitur apud Hieremiam: sicut 
 spernit mulier eum cui commiscetur. 
 
 Deinde sequitur et dicit: quodsi filio adnominauerit 
 eam, secundum iustificationem filiarum faciet ei. hic 
 iam adparere incipit quemadmodum supra dixerit: quam non 
 adnominauit eam. nam quid est aliud "si filio adnominauerit 
 eam" nisi "filio coniunxerit eam uxorem?" quando 
 quidem dicit: secundum iustificationem filiarum faciet 
 ei, id est" ut sic tradat tamquam filiam," dotem scilicet 
 adponens ei. deinde adiungit: quodsi aliam accipiet ei id 
 est non istam deputabit uxorem filio suo, sed ei aliam 
 accipiet — quae opus sunt et uestem et conuersationem 
 eius non fraudabit, (dabit) ei simili lege quae conpetunt, 
 quoniam non mansit uxor filio eius, quemadmodum ei daret, 
 si eam sibi non adnominasset et tamen concumbendo

 

 
 
 
 humiliasset. quod autem nos diximus: conuersationem non 
 fraudabit, graecus habet ὁμιλίαν , id est "locutionem," quo 
 nomine intellegitur scriptura honestius appellare concubitum. 
 quid est autem "concubitum non fraudabit" nisi "pro concubitu 
 mercedem dabit?" namque apud Danielem contra 
 Susannam falsum testimonium dicentes seniores, uenit, 
 inquiunt, ad eam adulescens, qui erat in latenti absconditus, 
 et concubuit cum ea. Daniel autem de hoc 
 ipso interrogans ait: sub qua arbore uidistis eos conloquentes? 
 quod illi dixerant: concubuit cum ea. deinde 
 alterum arguens atque conuincens dixit: semen Chanaan et 
 non Iuda, species delectauit te et illa concupiscentia 
 euertit cor tuum; sic enim faciebatis filiabus Israhel, 
 sed illae timentes adquiescebant uobis. graecus autem 
 habet ὠμίλουσαν ὐμῖν , quod posset latine uerbum e uerbo dici 
 "loquebantur uobis," quo significaretur concubitus. iam ubi 
 dicit: sub qua arbore conprehendisti eos? graecus habet: 
 "conprehendisti eos conloquentes inuicem"? et illic significatur 
 concubitus. 
 
 Quod ergo de hac de qua agitur adiungit scriptura et 
 dicit: si autem tria haec non fecerit ei, exibit gratis, 
 hoc intellegitur: si eam ipse concubitu non humiliauerit 
 neque filio suo coniunxerit neque alia a filio suo ducta istam 
 eiecerit, abibit gratis, id est sufficiet ei non teneri in 
 seruitute; abibit enim nihil accipiens ut seruus hebraeus. non

 

 

 

 
 
 
 enim licet domino eius copulare illam uiro non hebraeo, 
 quam non licet exterae genti tradi. si autem seruo hebraeo 
 eam copulauerit, hoc utique intellegitur, quod cum eo gratis 
 exibit nequaquam a marito separata.

Si quis percusserit aliquem et mortuus 
 fuerit, morte moriatur; qui autem nolens, sed deus 
 tradidit in manus eius, dabo tibi locum in quem 
 fugiat. quaeritur hic quomodo dictum sit: si autem nolens, 
 sed deus tradidit in manus eius, quasi etsi uolens occiderit, 
 posset occidere, nisi deus traderet in manus eius. 
 intellegitur ergo tantummodo deum fecisse, cum quisque 
 occiditur a nolente; et pro hoc, quod tantummodo deus id 
 fecit, dictum est: sed deus tradidit in manus eius. cum 
 uero uolens occidit, et ipse occidit et deus tradidit in manus 
 eius. hoc ergo interest, quod illic deus tantum fecit. hic 
 autem et deus et homo propter uoluntatem facientis, 
 sed non sicut deus homo. deus enim nonnisi iuste, homo 
 autem poena dignus: non quia illum occidit quem deus nollet 
 occidi, sed quia per iniquitatem. non enim ministerium deo 
 iubenti praebuit, sed suae malignae cupiditati seruiuit. in uno 
 igitur eodemque facto et deus de occulta aequitate laudatur 
 et homo de propria iniquitate punitur. non enim quia deus 
 proprio filio non pepercit, sed pro nobis omnibus tradidit eum. 
 ideo ludas excusatus est, qui eundem ad mortem tradidit 
 Christum.

Si autem litigabunt duo uiri et percusserint 
 mulierem in utero habentem, et exierit infans eius

 

 
 
 
 non deformatus, detrimentum patietur; quantum indixerit 
 uir mulieris, et dabit cum postulatione. mihi 
 uidetur significationis alicuius causa dici haec magis quam 
 scriptura circa huius modi facta occupata. nam si illud adtenderet, 
 ne praegnans mulier percussa in abortum conpelleretur, 
 non poneret duos litigantes uiros, cum possit et ab uno 
 hoc admitti, qui cum ipsa muliere litigauerit uel etiam non 
 litigauerit, sed alienae posteritati nocere uolendo id fecerit. 
 quod uero non formatum puerperium noluit ad homicidium 
 pertinere, profecto nec hominem deputauit quod tale in utero 
 geritur. hic de anima quaestio solet agitari, utrum quod 
 formatum non est; ne animatum quidem possit intellegi, et 
 ideo non sit homicidium, quia nec exanimatum dici potest, 
 si adhuc animam non habebat. sequitur enim et dicit: si 
 autem formatum fuerit, dabit animam pro anima. ubi 
 quid aliud intellegitur nisi" et ipse morietur?" nam hoc et in 
 ceteris ex hac occasione iam praecipit: oculum pro oculo, 
 dentem pro dente, manum pro manu, pedem pro pede, 
 conbustionem pro conbustione, uulnus pro uulnere, 
 liuorem pro liuore, talionis uidelicet aequitate. quae lex 
 ideo constituit, ut demonstraret quae uindicta debeatur. nisi 
 enim per legem sciretur quid uindictae deberetur, unde 
 sciretur quid uenia relaxaret, ut dici posset: <et> dimitte 
 nobis debita nostra, sicut et nos dimittimus debitoribus 
 nostris? debitores igitur lege monstrantur, ut 
 quando ignoscitur adpareat quid dimittatur. neque enim 
 debita dimitteremus, nisi quid nobis deberetur lege indice

 

 

 
 
 
 disceremus. si ergo illud informe puerperium iam quidem 
 fuerat, sed adhuc quodam modo informiter animatum — quoniam 
 magna de anima quaestio non est praecipitanda indiscussae 
 temeritate sententiae — ideo lex noluit ad homicidium 
 pertinere, quia nondum dici potest anima uiua in eo corpore 
 quod sensu caret, si talis est in carne nondum formata et 
 ideo nondum sensibus praedita. quid autem dixit: et dabit 
 cum postulatione, quod maritus mulieris informi excluso 
 dandum constituerat, non est in promtu intellegere. aiiwjia 
 quippe, quod graecus habet. pluribus modis intellegitur et 
 tolerabilius "cum postulatione" dictum est quam si aliud 
 diceretur. fortassis enim postulabit ut det, ut eo modo satis 
 deo faciat, etiamsi maritus mulierue non expetat.

Si autem cornu percusserit taurus uirum 
 aut mulierem et mortuus fuerit, lapidibus lapidabitur 
 taurus et non manducabuntur carnes eius; dominus 
 autem tauri innocens erit. ad iustitiam pertinet, ut 
 animal hominibus noxium perimatur. et quod de tauro positum 
 est, a parte totum intellegendum est, quidquid in pecoribus 
 usui humano subditis infestum est hominibus. sed si 
 necesse est occidi, numquid lapidari? quid interest enim animal, 
 quod auferendum est, qua morte auferatur? deinde quod 
 addidit carnibus eius non esse uescendum, quo pertinet, nisi 
 omnia ista significent aliquid, quod scriptura maxime solet 
 intueri ?

Si autem cornu percusserit alicuius taurus 
 taurum proximi et mortuus fuerit, uendent taurum

 

 
 
 
 uiuum et partientur pretium eius et taurum qui 
 mortuus fuerit dispertientur. numquid in solo tauro haec 
 iustificatio seruanda est et non de omnis pecoris tali casu? 
 proinde a parte totum et hoc intellegendum est: sed hoc de 
 carnibus occisi pecoris fieri non potest, quae non uescuntur.

Quae iustificatio est, ut pro uitulo uno quinque 
 reddantur, pro oue autem quattuor, nisi aliquid significare 
 intellegatur ?

Si autem perfodiens inuentus fuerit fur 
 et percussus mortuus fuerit, non est illi homicidium; 
 si autem orietur sol super eum, reus est; pro morte 
 morietur. intellegitur ergo tunc non pertinere ad homicidium, 
 si fur nocturnus occiditur, si autem diurnus, pertinere; hoc 
 est enim quod ait: si orietur sol super eum. poterat 
 quippe discerni quod ad furandum, non ad occidendum 
 uenisset et ideo non deberet occidi. hoc et in legibus antiquis 
 saecularibus, quibus tamen ista est antiquior, inuenitur 
 inpune occidi nocturnum furem quoquo modo, diurnum autem, 
 si se telo defenderit; iam enim plus est quam fur.

Quid est: qui conuictus fuerit per deum, 
 restituet duplo? nisi quia uult deus aliquando signo dato 
 prodere peierantem.

Deos non maledices. quaeritur quos dixerit 
 deos: utrum principes qui iudicant populum, sicut dictum 
 est de Moyse, quod datus fuerit deus Pharaoni, ut per 
 expositionem sit dictum quod sequitur uelut ostendendo quos 
 dixerit deos, ubi ait: et principem populi tui non

 

 
 
 
 maledices, quod graecus habet: non dices male. an secundum 
 illud accipiendum est, quod apostolus ait: nam etsi sunt 
 qui dicuntur di siue in caelo siue in terra, sicuti sunt 
 di multi et domini multi? addendo enim "sicuti sunt" 
 eos intellegi uoluit, qui digne etiam dicuntur: ita sane. ut 
 λατρεία quae dicitur graece et interpretatur latine seruitus, 
 sed ea, quae ad religionem pertinere intellegitur, non debeatur 
 nisi uni deo uero, qui nobis est deus. illi autem qui dicuntur 
 dii, etiam si qui sunt qui merito dicuntur, prohibiti sunt 
 maledici, non iussi sunt sacrificiis uel ullis latriae obsequiis 
 honorari.

Non eris cum pluribus in malitia. ne se 
 inde quisquam defendat, quia cum pluribus fecit, aut ideo 
 putet non esse peccatum.

Et pauperis non misereberis in iudicio. 
 nisi addidisset "i n iudicio, " magna esset quaestio. sed 
 intellegendum esset, etiam si scriptum non esset; supra enim 
 dixerat: non adponeris cum multitudine declinare cum 
 pluribus, ut declines iudicium. ac per hoc "et pauperis 
 non misereberis" posset intellegi "in iudicio". sed cum 
 additum est, nulla quaestio est hoc esse praeceptum, ne forte, 
 cum iudicamus. uideamus iustitiam esse pro diuite contra 
 pauperem et nobis recte facere uideamur, si contra iustitiam 
 pauperi faueamus causa misericordiae. bona est ergo misericordia, 
 sed non debet esse contra iudicium. iudicium sane

 

 
 
 
 illud appellat scriptura, quod iustum est. ne quis autem 
 propter istam sententiam deum putaret misericordiam prohibere, 
 quod sequitur, oportunissime sequitur: si autem obuiaueris 
 boni inimici tui aut subiugali eius errantibus, 
 reducens reddes ei, ut scias non te prohibitum facere 
 misericordiam, fac etiam erga inimicos tuos, cum potestas 
 est a iudicando libera. non enim cum reducis errantem bouem 
 inimici tui et reddis, inter aliquos iudex resides.

Sex annis seminabis terram tuam et 
 colliges fructum eius; septimo autem anno remissionem 
 facies et requiem dabis illi, et edent pauperes 
 gentis tuae; quae autem superabunt edent ferae 
 bestiae. sic facies uineam tuam et oliuetum tuum. 
 quaeri potest quid colligant pauperes, si septimo anno ita parcit 
 terrae, ut nec seminetur quidem — non enim ad uineam pertinet 
 et oliuetum quod dictum est: edent pauperes gentis 
 tuae — quia de terra non seminata nihil possunt sumere, 
 ubi segetes nasci non possunt. de uinea autem et oliueto 
 postea dicit similiter esse faciendum; ac per hoc illud de aruis 
 intellegitur, quae frumentis seruiunt. an sic accipiendum: sex 
 annis seminabis terram tuam et colliges fructum eius, 
 hoc est: sex annis seminabis et colliges; septimo uero non 
 colliges, ut intellegatur "seminabis," etiamsi dictum non est, 
 ut ad sex annos seminare et colligere pertineat, ad septimum 
 uero dimittere quod fuerit seminatum? nam quid inde habebunt 
 pauperes, quorum residuum etiam feris bestiis dedit, eis 
 uidelicet quae illis frugibus uesci possint, sicut sunt apri et 
 cerui et si quid huius modi? quod tamen non diceretur nisi

 

 
 
 
 alicuius significationis gratia. nam si, quod adtinet ad praecepta, 
 quae hominibus data sunt, de bubus cura non est 
 deo — quod non sic intellegetur, tamquam non ipse pascat 
 ea quae nec seminant nec metunt neque congregant in 
 horreum, sed quia ei curae non est praecepto monere 
 hominem, quomodo boui suo consulat — quanto minus ei 
 cura est de feris bestiis praecipere, quomodo illis ab hominibus 
 consulatur, cum eas ipse pascat diuitiis naturae usquequaque 
 fructiferae, qui eas etiam per alios sex annos pascit, 
 cum colliguntur quae seminantur!

Non coques agnum in lacte matris suae quomodo 
 intellegatur ad uerborum proprietatem nescio utrum 
 possit reperiri. si enim alicuius significationis causa prohibitum 
 acceperimus agnum in lacte coqui, nullus usus est 
 ita coquendi; si autem in diebus, quibus lactatur, quis hoc 
 habuit umquam Iudaeorum in obseruatione, ut agnum non 
 coqueret, nisi cum desisteret sugere? quid est autem "in 
 lacte matris suae?" quasi posset, etiamsi hoc intellegeretur, 
 sine huius praecepti transgressione coqui, si eo nato 
 mortua matre eius ab oue alia lactaretur, cum alicuius profecto 
 rei significandae causa esse praeceptum nemo ambigit. 
 sed etiam illa quae possunt obseruantia factitari non sine 
 causa ita praecepta sunt; significant enim aliquid. hoc uero 
 quomodo obseruetur ad proprietatem uerborum, aut non est 
 aut non elucet. intellectum tamen de Christo adprobo, quod 
 hac prophetia praedictus est non occidendus a Iudaeis infans, 
 quando Herodes quaerens eum, ut occideret, non inuenit, ut 
 "coques" quod dictum est pertineat ad ignem passionis, hoc

 

 
 
 
 est tribulationem. unde dicitur: uasa figuli probat fornax 
 et homines iustos temtatio tribulationis. quia ergo 
 non est tunc infans passus, cum quaerente Herode huius 
 modi periculum imminere uideretur, praedictum est his uerbis: 
 non coques agnum in lacte matris suae, "non occides 
 Christum;" prophetia enim uidetur praemonens, ne se boni 
 Israhelitae sociarent malis Iudaeis, a quibus Christus passus 
 est. tribulatio quippe passionis tamquam ignis est. unde 
 scriptum est: tamquam aurum in fornace probauit illos 
 et sicut holocaustum hostiam suscepit illos. cui sententiae 
 dominus quoque adtestatur dicens: baptismo habeo 
 baptizari quem uos nescitis. hoc enim ait, cum dixisset: 
 ignem ueni mittere in mundo. dicit enim Iohannes: ipse 
 uos baptizabit in spiritu sancto et igni, quod intellegitur 
 et purgatione sanctificationis et probatione tribulationis. 
 eundem ignem significauit etiam ipse, cum ad passionem duceretur: 
 ubi dixit illis qui eum plangebant, quod super se potius 
 plangere deberent. ita enim terminauit. ut diceret: si in uiridi 
 ligno hoc faciunt in arido quid facient? monentur ergo 
 boni. ne ad Christum crucifigendum malis consentiant. dictus 
 est enim agnus dei, qui tollit peccata mundi. non ergo 
 coques agnum in lacte matris suae: non ingeres Christo 
 ignem passionis in illo die quo conceptus est; tunc enim et 
 passus traditur, id est VIII kal. Apriles, ex quo die usque ad 
 VIII kal. Ianuarias, quo natus commendatur, VIIII menses 
 conputantur decimo incoato. perhibentur autem ubera feminarum 
 ex die conceptionis lac colligere. est autem alius

 

 
 
 
 sensus facilior. non coques agnum in lacte matris suae: 
 paruulum adhuc et lactantem — qualibus dicit apostolus: 
 lac uobis potum dedi, non escam — non mittes in 
 praeproperam passionem: tamquam Christo sit dictum, qui 
 talibus adhuc discipulis pepercit, pro quibus se offerens ait: 
 si ergo me quaeritis, sinite hos abire. atque ut intellegeretur 
 adhuc eos inualidos et minus idoneos fuisse passioni 
 tamquam agnos in lacte matris, secutus ait euangelista: ut 
 inpleretur sermo, quem dixit quia quos dedisti 
 mihi, non perdidi ex eis quemquam. unde adparet eos 
 qui tunc paterentur fuisse perituros; hoc enim tunc non passi 
 sunt quod postea passi sunt non adhuc agni in lacte sed 
 iam arietes in grege. illud quoque forsitan non absurdum est, 
 quod alii dicunt, id esse praeceptum per prophetam, ne se 
 boni Israhelitae sociarent malis Iudaeis, a quibus Christus 
 passus est tamquam agnus in lacte matris suae, id est eo 
 tempore quo conceptus est. dicuntur enim feminae. ex quo 
 conceperint, lac colligere; illo autem mense <conceptum et> 
 passum esse Christum et paschae obseruatio et dies ecclesiis 
 notissimus natiuitatis eius ostendit. qui enim mense nono 
 natus est circa octauo Kalendas Ianuarias profecto mense 
 primo conceptus est circa octauo Kalendas Aprilis. quod 
 tempus etiam passionis eius fuit in lacte matris suae, hoc est 
 in diebus lactis matris suae.

Ecce ego mitto angelum meum ante faciem 
 tuam, ut seruet te in uia, ut inducat te in terram 
 quam paraui tibi. adtende tibi et exaudi eum. ne 
 non credas illi: nihil enim subtrahet tibi; nomen 
 enim meum est super eum. hoc de illo nimirum

 

 
 
 
 intellegitur, cui nomen mutatum est, ut Iesus uocaretur; ipse 
 quippe introduxit populum in terram promissionis.

Et seruies domino deo tuo: et benedicam 
 panem tuum et uinum tuum et aquam tuam et 
 auertam infirmitatem a uobis. non erit qui non 
 generet neque sterilis super terram tuam. numerum 
 dierum tuorum replebo. et timorem mittam, 
 qui te antecedat. et amentes faciam omnes gentes 
 in quas tu intrabis et cetera. quamuis istae promissiones 
 possint et spiritaliter intellegi. tamen cum secundum temporalem 
 hominum felicitatem intelleguntur, ad uetus testamentum 
 pertinent: ubi quamquam praecepta exceptis his 
 quae in sacramento aliquid significant eadem ad mores bonos 
 pertinentia reperiantur, promissiones tamen carnales atque 
 terrenae sunt. unde in psalmo septuagesimo secundo paene 
 lapsos et effusos gressus suos homo <dei> dicit, cum zelaret 
 in peccatoribus pacem peccatorum intuens. ea quippe cernebat 
 abundare inpiis, quae ipse secundum testamentum uetus expectabat 
 a domino deo, cui hac mercede seruiebat. et cum 
 hinc ei subrepere coepisset sensus inpius, quod deum non 
 curare existimaret humana, correctum se dicit, dum auctoritatem 
 sanctorum non est ausus inprobare et suscepit 
 cognoscere et ait: hoc labor est ante me, donec introeam 
 in sanctuarium dei et intellegam in nouissima. 
 ibi enim praemia dabuntur ad nouum pertinentia testamentum, 
 quae inpii non accipient; et poenae tunc futurae sunt 
 inpiorum, quas nullus piorum sensurus est.

Et mittam uespas ante te et eiciet 
 Amorrhaeos et Euaeos et Chananaeos et Chettaeos 
 a te. quaeritur de his uespis quid intellegendum sit. nam et 
 promittit hoc deus et liber Sapientiae dicit inpletum, ubi ait: 
 et misit antecessores exercitus sui uespas. non 
 autem legimus factum neque Moysi temporibus neque sub 
 Iesu Naue neque sub iudicibus neque sub regibus. ac per hoc 
 uespae istae aculei timoris intellegendi sunt fortasse, quibus 
 agitabantur memoratae gentes, ut cederent filiis Israhel. 
 deus enim loquitur, in cuius sermone si figurate aliquid 
 dicatur, quod ad proprietatem non sit inpletum, non inpedit 
 historiae fidem, in qua perspicitur ueritas narrationis. sicut 
 nec euangelistarum narratio secundum proprietatem inpeditur, 
 si aliquid a Christo dicitur figurate.

Si seruieris dis eorum, erunt tibi offendiculum. 
 hic graecus cotIXeuairj ; habet, non Xarpsoarjc . unde 
 intellegitur. quia et cooXsia debetur deo tamquam domino, 
 Xatps-a uero nonnisi deo tamquam deo.

Et Moysi dixit: ascende ad dominum tu et 
 Aaron et Nadab et Abiud et septuaginta seniorum 
 Israhel: et adorabunt a longe domino. et accedet 
 Moyses solus ad dominum, ipsi autem non accedent: 
 populus autem non ascendet cum illis. introit 
 autem Moyses et narrauit populo omnia uerba dei 
 et iustificationes. respondit autem omnis populus 
 uoce una dicentes: omnia uerba quae locutus est

 

 
 
 
 dominus faciemus et audiemus. usque ad hunc locum 
 scripturae iustificationes intelleguntur quae datae sunt populo 
 ad obseruandum. incipiunt autem, quantum ipsa uerba scripturae 
 indicant. unde hoc nomen iustificationum exorsum est, 
 ab illo seruo hebraeo cui auris ad postem pertunditur. in 
 quibus omnibus iustificationibus considerandum est, quae inde 
 ad agendam uitam et morum bonorum conseruationem duci 
 possint. multa quippe in eis sunt sacramenta significantia 
 potius aliquid quam uitam nostram instruentia. iustificationes 
 sane latini interpretes eas esse dixerunt, quae graeci Stxa-.wjiata 
 appellant.

Notandum est quod iterum populus ita respondet: 
 omnia uerba quae locutus est dominus faciemus 
 et audiemus, cum uideatur ordo postulare, ut diceretur: 
 "audiemus et faciemus". sed mirum nisi aliquis sensus hic 
 latet. nam si audiemus pro eo positum est quod est 
 intellegemus, prius oportet uerbis dei reddere faciendi seruitutem, 
 ut ad intellegentiam earum rerum, quae ipso praecipiente 
 fiunt, merito deuotionis, qua non contemtae, sed factae 
 sunt, ipse perducat. sed uidendum est, utrum iste populus 
 illi filio similis inueniatur qui patri iubenti dixit: ibo in 
 uineam et non iit. gentes enim, quae dominum penitus 
 contemserunt, postea per unius oboedientiam iustificatae, quae 
 non sectabantur iustitiam, adprehenderunt iustitiam.

Notandum quod Moyses aedificauit altare 
 sub monte et duodecim lapides in duodecim tribus 
 Israhel. intellegitur enim ex duodecim lapidibus altare

 

 
 
 
 aedificatum significasse ipsum populum esse altare dei, sicut est 
 templum dei.

Et immolauerunt hostiam salutaris deo. 
 non dixit "hostiam salutarem", sed: hostiam salutaris, 
 quod graecus habet owrrjpioD . unde et in psalmo, calicem, 
 inquit, salutaris accipiam, non dixit "calicem salutarem". 
 ubi uidendum est, ne forte ille significetur. de quo dixit 
 Symeon: quoniam uiderunt oculi mei salutare tuum. 
 hunc enim et psalmus commendat ubi legitur: bene nuntiate 
 diem ex die salutare eius. quid est enim aliud. 
 si diligentius adtendamus, quod ait: diem ex die, nisi 
 lumen ex lumine, hoc est deum ex deo, quod est unigenitus 
 filius ?

Sumens autem Moyses dimidiam partem 
 sanguinis infudit in craterem; et partem reliquam 
 sanguinis adfudit ad altare. et accipiens librum testamenti 
 recitauit in aures populi. notandum est nunc 
 primum sacrificasse Moysen euidenter scripturam dicere, ex 
 quo ex Aegypto eductus est populus. primo enim de Iothor 
 dictum erat socero eius, quamuis cum aliqua ambiguitate, 
 quod immolauerit deo. et aduertendum librum testamenti 
 cum sanguine hostiae recitari, in quo libro illas iustificationes 
 conscriptas debemus accipere. nam decalogum legis in tabulis 
 lapideis fuisse conscriptum postea manifestatum est.

Et dixerunt: omnia quaecumque locutus est dominus 
 faciemus et audiemus. non aliter respondent ecce 
 iam tertio.

Et ascendit Moyses et Aaron et Nadab et 
 Abiud et septuaginta seniorum Israhel et uiderunt 
 locum ubi steterat ibi deus Israhel. constat inter eos 
 qui recte intellegunt nullo deum contineri loco nec aliquo 
 uelut situ corporis membra ponere, sicuti est nostri corporis, 
 sedere, iacere, stare et si quid huius modi est. haec enim 
 non sunt nisi corporum, deus autem spiritus est. quod ergo 
 se ostendit specie corporali uel signis corporaliter expressis, 
 non substantia eius adparet, qua est ipse quod est, sed 
 adsumptio formarum uisibilium eius omnipotentiae subiacet.

Et de electis Israhel non dissonuit nec 
 unus: et adparuerunt in loco dei et manducauerunt 
 et biberunt. quis dubitet illos, quos nominatim expressit, 
 et septuaginta seniores, nunc appellatos electos Israhel? qui 
 procul dubio personam gerebant eorum qui electi sunt in 
 populo dei. non enim omnium est fides, et nouit 
 dominus qui sunt eius; in magna autem domo sunt alia 
 uasa in honorem, alia in contumeliam. quoniam ergo quos 
 ante praesciuit, et praedestinauit; quos autem 
 praedestinauit, illos et uocauit; quos autem 
 uocauit, ipsos et iustificauit; quos autem iustificauit, 
 ipsos et glorificauit, profecto de electis 
 Israhel non dissonuit nec unus. significantur autem quaternario 
 numero in Moyse et Aaron et Nadab et Abiud propter 
 quattuor euangelia et totius orbis, qui in quattuor partes 
 diuiditur, promissionem; et septuaginta de senioribus Israhel 
 numero scilicet septenario decuplato, qui pertinet ad significandum 
 spiritum sanctum. sapphiro autem significatur uita

 

 
 
 
 caelestis, maxime quia dictum est: sicut aspectus firmamenti. 
 firmamentum autem caelum appellari quis nesciat? 
 et forma lateris in eodem sapphiro quadraturam ipsam uel 
 stabilitatem uel eiusdem quaternarii numeri sacramentum 
 figurat quod autem manducant et bibunt in loco dei, suauitatem 
 saturitatemque significat in illo regno aeternitatis. 
 beati enim qui esuriunt et sitiunt iustitiam, 
 quoniam ipsi saturabuntur. unde et dominus dicit 
 uenturos multos. — quos utique? nisi electos, praescitos. 
 praedestinatos, uocatos, iustificatos. glorificatos — et recubituros 
 cum Abraham et Isaac et Iacob in regno 
 caelorum. nam et alio loco ipse hoc promittit fidelibus suis. 
 quod faciat eos recumbere et transiens ministret eis.

Quid sibi uult quod Iesus Naue non commemoratus 
 in illis quattuor subito cum Moyse adparet et cum illo 
 ascendit in montem ad accipiendas tabulas legis; et subito 
 rursus Iesus absconditur, id est tacetur; et Moyses accepit 
 legem in duabus tabulis et cum eo iterum adparet? an forte 
 significat nouum testamentum nomine Iesu et absconditum 
 esse in lege et aliquando adparere intellegentibus ? quod uero 
 Iesus iam uocatur, cum in libro Numerorum quando id nomen 
 acceperit scriptura testatur, cum iam prope esset, ut terram 
 promissionis intrarent, per prolepsin, hoc est per praeoccupationem 
 anticipat scriptura quod postea factum est. omnia 
 quippe ista posteaquam facta sunt scripta sunt; ac per hoc

 

 
 
 
 quando factum est quod modo commemoratur, nondum uocabatur 
 Iesus, sed quando scriptum est iam hoc uocabatur.

Et facies in ea cymatia aurea uersatilia in 
 circuitu. cymatia dixit, quae in quadratura exstant per 
 quattuor partes, sicut mensae quadrae fieri solent. nec quod 
 ait "uersatilia," mobilia debemus accipere — fixa sunt 
 enim, sicut dixi mensas habere solitas — sed, "uersatilia" 
 dixit "tortilia", quae graece uocantur otpsita , uel canalibus, 
 sicut sunt columnae tortiles, aut inplicatis duabus uirgulis 
 in modum restis, sicut etiam torques fieri solent. quod autem 
 ait: et fabricabis illi quattuor anulos aureos et 
 inpones super quattuor latera: duos anulos in 
 latus unum et duos anulos in latus secundum, ad 
 quattuor angulos occurrunt quattuor anuli singuli in singulis 
 et per angulorum numerum fit, ut quod in duobus lateribus 
 ponitur in omnibus quattuor ponatur. unus enim angulus 
 duobus lateribus communis est; alioquin non occurrit, ut bini 
 anuli ponantur per quattuor latera, cum sint quattuor anuli; 
 octo quippe esse debuerunt, si aliter intellegitur quam quod 
 dixi fieri numero angulorum. ad hoc enim anuli in angulis 
 ponuntur, quo inducantur subportatoria uel gestatoria, quibus 
 arca a quattuor hominibus hinc atque inde portatur.

Propitiatorium quid dicat superinponendum super 
 aream quaeri solet. sed cum aureum iubeat fieri eiusque 
 longitudinem et latitudinem tantam exprimat quanta et ipsius 
 arcae dicta est, procul dubio uelut tabulam auream tantae 
 formae fieri praecipit, qua tegeretur arca, ita ut in ipso

 

 

 

 
 
 
 propitiatorio essent duo cherubin, hinc atque inde alterutrum 
 adtendentes, ita ut uultus eorum in propitiatorium essent et 
 pinnis suis obumbrarent propitiatorium: quod magnum est 
 sacramentum. aurum quippe significat sapientiam, arca significat 
 secretum dei. in arca iussa sunt poni lex et manna et 
 uirga Aaron: in lege praecepta sunt, uirga potestas significatur, 
 manna gratia, quia nisi cum gratia non est potestas praecepta 
 faciendi. uerum tamen quia lex a quouis proficiente non ei 
 omni parte completur, propitiatorium est desuper: ad hoc 
 enim opus est, ut propitius sit deus, et ideo desuper ponitur, 
 quia superexultat misericordia iudicio. duo uero 
 cherubin pinnis suis obumbrant propitiatorium, id est honorant 
 uelando, quoniam mysteria ista ibi sunt; et inuicem se adtendunt, 
 quia consonant — duo quippe ibi testamenta figurantur 
 — et uultus eorum sunt in propitiatorium, quia 
 misericordiam dei, in qua una spes est, ualde commendant. 
 denique hinc se promisit locuturum deus ad Moysen de medio 
 cherubin desursum propitiatorii. porro si creatura rationalis 
 in multitudine scientiae — quoniam hanc interpretationem 
 habent cherubin — duobus ipsis animalibus significatur, ideo 
 duo sunt, ut societatem caritatis commendent, ideo pinnis 
 suis propitiatorium obumbrant, quia deo non sibi tribuunt 
 pinnas suas, id est deum honorant uirtutibus, quibus praestant; 
 et uultus eorum non sunt nisi in propitiatorium, quia cuicumque 
 prouectui ad multitudinem scientiae spes non est nisi 
 in dei misericordia.

Quod ait: erunt anuli in thecis subportatoriis 
 ad tollendam mensam, hoc intellegendum est, quod 
 anuli essent uelut thecae subportatoriorum; id est, quod 
 subportatoria tamquam in thecas inducantur. "erunt" quippe 
 "in thecis" ita dictum est, tamquam diceretur: erunt pro 
 thecis.

Decem aulaeorum iubet fieri tabernaculum, cum sit 
 decalogus legis. aulaea uero significant latitudinem propter 
 facilitatem. caritas quippe plenitudo legis est, et 
 nonnisi caritatis sunt praecepta facilia. unde ipsa dilatatio 
 commendatur, cum dicitur: dilatasti gressus meos subter 
 me, et non sunt infirmata uestigia mea. sed 
 quoniam ista dilatatio per gratiam fit dei — caritas enim 
 dei diffusa est in cordibus nostris non per nos ipsos, 
 sed per spiritum sanctum qui datus est nobis — 
 ideo hic mystice ipse numerus etiam commendatur, qui pertinet 
 etiam ad spiritum sanctum, per quem lex possit inpleri. 
 dicitur enim aulaeum longitudinem habere debere in cubitis 
 uiginti octo. iste autem numerus quia per septenarium diuidendus 
 est, significauit, cum dicit latitudinem aulaei in 
 cubitis quattuor. quater enim septeni fiunt uiginti octo. et 
 est etiam iste numerus perfectus, quia sicut senarius suis 
 partibus constat. quod uero tam saepe dicit: Cherubin 
 facies ea opere textoris, quid aliud quam in his omnibus 
 multitudinem scientiae commendat, quod interpretatur "Cherubin?"

Et facies uela capillacia operire super 
 tabernaculum; undecim uela facies ea. quae

 

 

 
 
 
 capillacia uela sunt, id est cilicina, undecim dicuntur esse. in 
 peccatis quippe transgressio est. transgressio uero undenario 
 numero significatur, quoniam transgreditur denarium, hoc est 
 legem. ideo ipsa undecim per septenarium multiplicata faciunt 
 septuaginta septem. ubi significauit dominus uniuersam remissionem 
 peccatorum dicens: non solum septies uerum 
 etiam septuagies septies, quot generationes reperiuntur. 
 cum Lucas a baptismo domini enumerans sursum uersus 
 ascendit et peruenit per Adam usque ad deum. ad hoc enim 
 fit significatio peccatorum in his uelis. ut per confessionem 
 exprimantur et per gratiam quae data est ecclesiae aboleantur, 
 hoc est tegantur: unde dicitur: beati quorum remissae 
 sunt iniquitates et quorum tecta sunt peccata. 
 deinde iubet ea uela cooperiri pellibus arietinis rubricatis. 
 aries autem rubricatus cui non occurrat Christus passione 
 cruentatus? significantur his etiam martyres sancti, quorum 
 orationibus propitiatur deus peccatis populi sui. ipsis denique 
 superiaciuntur pelles hyacinthinae, ut significetur uita aeterna 
 uiriditate tamquam uigore perpetuo.

Facies duos anconiscos columnae uni 
 consistentes ex aduerso, hoc est: unum hinc et unum 
 inde de lateribus columnae. anconiscos autem dicit, quod 
 uulgo uocamus ancones, sicut sunt in columnis cellarum 
 uinariarum, quibus incumbunt ligna quae cupas ferunt. ducta 
 est autem similitudo uerbi a cubitis, ubi flectuntur manus. 
 quibus incumbunt recumbentes, qui graece iifxwvs ; uocantur.

Bases columnarum duas uni. bases non eas tantum 
 uidetur dicere scriptura, quibus columnae ab imo fulciuntur.

 

 
 
 
 sed etiam superiores, quae capitella nos dicimus. ideo dicit: 
 duas bases columnae uni in ambas partes eius. nam 
 quae sunt ambae partes nisi superior et inferior?

Quod octo columnas et bases earum sedecim secundum 
 supra dictam rationem a posterioribus tabernaculi scriptura 
 dicit, cum superius sex dixerit, intellegitur adnumeratis 
 duabus angularibus octo fieri.

Et diuidet uelamen uobis inter medium sancti 
 et inter medium sancti sanctorum: id est, ut inter 
 sanctum et sanctum sanctorum sit hoc uelamen, de quo nunc 
 loquitur. in quattuor columnis extentum. de hac differentia 
 inter sanctum et sanctum sanctorum ad Hebraeos epistula 
 loquitur. quia ubi arca testimonii, ibi sanctum sanctorum, 
 hoc est intus ultra uelum. foris autem mensa et candelabrum 
 et cetera quae paulo ante dixit quemadmodum fierent, sancta 
 dicta sunt et non sancta sanctorum. et significatur foris uetus 
 testamentum, intus autem nouum, cum sit utrumque in lectione 
 ueteris testamenti et expressum operibus et significatione 
 figuratum. ac per hoc in sanctis figura est figurae, quia 
 figura est ueteris testamenti; in sanctis autem sanctorum 
 figura est ipsius ueritatis, quia figura est noui testamenti. 
 totum quippe uetus testamentum in his rebus et celebrationibus, 
 quae ita obseruanda praecipiuntur, figura est.

De altari quaeritur quomodo tribus cubitis altum 
 16 esse uoluerit, cum tanta fere sit staturae hominis altitudo. 
 quomodo ergo ministrabatur altari, cum gradus habere altare 
 alio loco prohibeat? ne pudenda, inquit, tua reueles

 

 
 
 
 super illud. sed illic dicebat de altari quod terra uel lapidibus 
 construendum esset, ubi gradus ipsi coaedificati ad 
 corpus altaris utique pertinerent; nunc uero de tabulis fieri 
 altare praecipit, quo si adponeretur ad horam ministrationis 
 aliquid, ubi staret minister altaris- et peracto ministerio tolleretur, 
 ad corpus altaris non utique pertineret. item quaeritur 
 quomodo super altare ligneum sacrificium quod inferebatur 
 posset incendi, praesertim quia concauum fieri iubet et craticulam 
 deponi usque ad medium eius, id est medium con. 
 cauitatis eius opere factum reticulato. an quoniam dixit: et 
 facies cornua in quattuor angulos; ex se ipso 
 erunt cornua, et teges illa aeramento, non ad sola 
 cornua referendum est quod ait "teges illa a aeramento", 
 sed ad omnia de quibus loquebatur de altari fabricando praecipiens 
 ?

Et tu loquere omnibus sapientibus mente, 
 quos repleui spiritu intellectus. αἴσθησις quidem 
 graecus habet, quem latine "sensum", non "intellectum" 
 dicere solemus; sed scriptura de sensu interiore, quem intellectum 
 uocamus, sic loqui solet, sicuti est ad Hebraeos: 
 perfectorum est autem solidus cibus, eorum qui 
 per habitum exercitatos habent sensus ad discernendum 
 bonum et malum. ibi enim quod posuit sensus% 
 graecus habet αἰσθήσεως . quem ergo istum spiritum nisi spiritum 
 sanctum debemus accipere? 
 
 
 Et stolae quas facient: pectoralem, humeralem 
 et tunicam talarem et tunicam cum corymbis. has

 

 
 
 
 appellatas stolas et cetera, cum superius unam stolam faciendam 
 proposuisset, notandum est. tunicam uero cum corymbis 
 honestius putarunt latini interpretes dici, quam si dicerent 
 "cum cirris", qui bene dispositi ornamento esse uestibus 
 solent.

Aspidiscas in ueste sacerdotali quas dicat. utrum 
 scutulas, quae ab scuto latine appellantur, quia et Graeci 
 scutum aorctSa appellant? an aspidiscas propter diligenter conligandum 
 dicit ab aspide serpente, sicut etiam muraenae 
 appellantur? spithamis autem longitudo et spithamis 
 latitudo. latini quidam interpretati sunt "mensuram 
 extentae palmae a fine pollicis usque ad finem digiti minimi". 
 et lapides sint de nominibus filiorum Israhel 
 secundum natiuitates eorum, id est secundum ordinem 
 quo nati sunt.

Et facies super rationale fimbrias complectentes, 
 opus catenatum de auro puro. quod latini 
 "rationale" interpretati sunt, inopia linguae fecit. graecus 
 enim habet λόγιον , non λογικόν . rationale autem illud solemus 
 appellare, quod Graeci dicunt λογικόν . sed quoniam λόγος in 
 graeca lingua ambiguum est utrum uerbum significet an 



 

 
 
 
 rationem, quia utriusque rei nomen est, ubi putatum est a 
 uerbo ductum λόγιονν , eloquium nostri interpretati sunt; nam 
 quod habemus: eloquia domini eloquia casta, graeci 
 habent λογία . hic uero in ueste sacerdotali, quod ex auro et 
 hyacintho et purpura et cocco duplici torto et bysso duplici 
 torta fieri praeceptum est quadratum duplex, quod esset in 
 pectore sacerdotis et λόγιον uocaretur, incertum utrum a ratione 
 an a uerbo ductum fuerit: interpretes nostri magis a ratione 
 dictum putantes "rationale" appellauerunt.

Et inpones super rationale iudicii d emonstrationem 
 et ueritatem. quid sibi hoc uelit uel 
 in quali re uel metallo poneretur super rationale demonstratio 
 et ueritas, quoniam talia dicit fieri in ueste sacerdotis, quae 
 corporaliter fiunt, inuenire difficile est. fabulantur tamen quidam 
 lapidem fuisse, cuius color siue ad aduersa siue ad prospera 
 mutaretur quando sacerdos intrabat in sancta, et hoc 
 esse quod ait: et adferet Aaron iudicia filiorum 
 Israhel super pectus, ostendens uidelicet in illa demonstratione 
 et ueritate quid de illis iudicauerit dominus. quamquam 
 possit intellegi demonstrationem et ueritatem litteris 
 inpositam super λόγιον .

Et facies tunicam talarem hyacinthinam, 
 id est usque ad talos dependentem. et erit peristomium 
 ex ea medium — id est qua caput eiciatur; hoc est enim 
 quod graeci dicunt περιστόμιον — oram habens in circuitu 
 peristomii, opus textoris, <commissuram>

 
 
 
 contextam, id est ne ipsa ora extrinsecus adsuatur; hoc 
 uidetur dicere. "commissuram contextam". unde etiam 
 addidit: ex ipsa, ut ne rumpatur, id est ut ex se ipsa 
 sit ipsa ora contexta cum ueste.

Et erit Aaron cum coeperit fungi sacerdotio, 
 audietur uox eius, intranti in sanctum in 
 conspectu domini et exeunti, ut non moriatur. intrantis 
 et exeuntis uocem de tintinabulis dixit audiri tantumque 
 ibi pondus obseruationis posuit, ut diceret: ne moriatur. 
 testimonia ergo quaedam significari uoluit in ueste sacerdotali, 
 qua utique significatur ecclesia, per haec tintinabula, ut 
 nota sit conuersatio sacerdotis, sicut apostolus dicit: circa 
 omnes te ipsum bonorum operum praebens exemplum, 
 aut illud: quae audisti a me per multos testes, 
 haec eadem commenda fidelibus et his qui idonei 
 sunt et alios docere. an quid aliud? magnum tamen est, 
 quidquid illud est. "in tranti autem et "exeunti pro intrantis 
 et exeuntis locutio est. et uox pro sonitu; nam tintinabulorum 
 magis sonus quam uox est.

Et facies laminam auream puram et formabis 
 in ea deformationem signi sanctitatem domini. 
 et inpones illud super hyacinthum duplicem 
 tortam, et erit super mitram; secundum aspectum 
 mitrae erit. et erit super frontem Aaron, et auferet 
 Aaron peccata sanctorum quaecumque sanctificabunt 
 filii Israhel omnis dati sanctorum eorum.

 

 
 
 
 quomodo formetur in lamina "sanctitas domini" non uideo 
 nisi aliquibus litteris, quas quidam quattuor esse dicunt 
 hebraeas, quod, ut Graeci appellant, τετραγράμματον nomen 
 dei ineffabile credunt fuisse uel esse adhuc usque. sed quaelibet 
 sint uel quomodolibet se habeant illae litterae, ut dixi, 
 sanctitatem domini uel sanctificationem, si hoc magis dicendum 
 est, quod graecus habet ἁγίασμα , nonnisi litteris in auro 
 formari potuisse crediderim. ibi autem dicit sacerdotem sanctorum 
 auferre peccata. quaecumque sanctificabunt, 
 inquit, filii Israhel omnis dati sanctorum eorum: 
 quod arbitror dictum in eis sacrificiis quae offerunt pro peccatis 
 suis, ut non sanctorum hominum intellegamus, sed 
 sanctorum ab eo, quod sunt sancta quae offeruntur pro peccatis. 
 cum ergo de lamina dixisset, adiunxit atque ait: et 
 auferet Aaron peccata sanctorum quaecumque 
 sanctificabunt filii Israhel omnis dati sanctorum 
 eorum, id est: sacerdos auferet quaecumque offerunt pro 
 peccatis suis quae dicuntur et sancta, quia sanctificantur, et 
 peccata, quia pro peccatis offeruntur; sicut multis locis hoc 
 ipsum euidenter scriptura commemorat. quod autem adiungit 
 et dicit: et erit super frontem Aaron semper acceptum 
 illis in conspectu domini, ad laminam illam reuertitur, 
 in qua intellegitur frontis ornamentum, fiducia bonae 
 uitae, quam qui uere perfecteque non significatione, sed ueritate 
 sacerdos habet, solus potest auferre peccata nec habet 
 necessitatem offerre pro suis.

De Aaron et filiis Aaron cum praeciperet loquens 
 ad Moysen, quomodo uestirentur et unguerentur, quid est

 
 
 
 quod ait: et inplebis manus eorum, ut sacerdotio 
 fungantur mihi? an forte muneribus, quae offerenda 
 sunt deo?

Et facies eis femoralia linea tegere turpitudinem 
 coloris eorum, a lumbis usque ad femora 
 erunt. cum uestis tanta cooperiat totum corpus, quid est 
 quod ait: femoralia facies linea tegere turpitudinem 
 coloris eorum, quasi adparere posset tanta desuper ueste 
 adhibita? nisi quia signum esse uoluit in hoc castitatis uel 
 continentiae: quae ideo per indumentum significatur, ut non 
 a se ipso habita, sed data intellegatur.

Cum de filiis Aaron loqueretur, et indues eos, 
 inquit, tunicas et cinges eos zonis et circumdabis 
 eis cidaras. quam dicat cidarim uel cidaras, quoniam non 
 est interpretatum nec in usu modo est, ignoratur; puto tamen 
 non esse capitis tegumen, ut nonnulli putauerunt. neque 
 enim diceret: circumdabis eis, nisi tale aliquid esset, 
 quod non capiti, sed corpori usui esset.

Et erit illis sacerdotium mihi in sempiternum. 
 quomodo dicat "in sempiternum" de his significatiuis 
 rebus, superius saepe diximus. nam utique mutatum 
 est hoc sacerdotium, ut illis esset in aeternum secundum 
 ordinem Melchisedec, non secundum ordinem Aaron. ibi enim 
 et iuratio et nulla dei paenitudo, quas significetur mutatio. 
 iurauit enim dominus et non paenitebit eum, tu es, 
 inquit, sacerdos in aeternum secundum ordinem 
 Melchisedec. de ordine autem Aaron dictum eat quidem 
 "in sempiternum" uel propter tempus non praeceptum

 

 
 
 
 quousque obseruaretur uel quod res significaret aeternas; 
 nusquam est tamen dictum de sacerdotio Aaron, quia iurauit 
 dominus et non paenitebit eum. et ideo dictum est in illo 
 sacerdotio secundum ordinem Melchisedec: non paenitebit 
 eum, ut significaretur, quia de sacerdotio Aaron paenituit 
 eum, id est mutauit illud.

Quid est: et consummabis manus Aaron et 
 manus filiorum eius? an per manus potestatem significauit, 
 ut aliquid etiam ipsi consecrare possent, potestas 
 autem ipsa sanctificatione consummabatur, qua praecepti 
 sunt sanctificari a Moyse?

Et adduces uitulum ad ostium tabernaculi 
 testimonii, et superinponent Aaron et filii 
 eius manus suas super caput uituli in conspectu 
 domini. ecce unde supra dictum est consummandas esse 
 manus eorum, id est perficiendam potestatem, ut etiam ipsi 
 sanctificarent, quod modo fit, cum ponunt manus suas super 
 uitulum immolandum.

Quod odor suauitatis domino saepe dicitur 
 sacrificium de uictimis pecorum in scripturis sanctis, non 
 utique deus odore fumi illius delectatur; sed tantum illud 
 quod his significatur spiritaliter deum delectat cum spiritaliter 
 exhibetur, quoniam ipse odor dei spiritaliter intellegitur. non 
 enim sicut nos odorem corporeis naribus ducit. sicut ergo 
 ille olefacit, sic ista significant.

Et sumes pectusculum de ariete consummationis, 
 quod est Aaron, id est huius Aaron. hoc 
 enim pertinere uoluit ad summum sacerdotem.-

Et erit Aaron et filiis eius legitimum 
 aeternum a filiis Israhel, cum diceret de pectusculo et 
 brachio uictimarum. more illo ergo "aeternum" dixit, quem 
 supra saepe commemorauimus. 
 
 Et stola sancti, quae est Aaron, erit filiis eius 
 post eum unguere eos in ipsis et consummare 
 manus eorum. septem diebus uestiet se ea sacerdos 
 qui successerit ei de filiis eius, qui intrabit 
 in tabernaculum testimonii deseruire in sanctis. 
 haec uerba multas quaestiones habent. nam primum hic 
 notandum est, quomodo cum "stolam" dixerit "sancti", 
 postea pluraliter dicit: unguere eos in ipsis, tamquam 
 in stolis. nam et supra multas stolas eas dixerat, quibus 
 una constaret. quamquam ambiguum sit, utrum in ipsis ab 
 eo quod sunt "ipsa" genere neutro quaecumque sunt quibus 
 illa stola completur, id est uestis sacerdotalis: quod magis 
 putandum est ex eo quod in consequentibus dicit: septem 
 diebus uestiet se ea sacerdos qui successerit ei, 
 ea scilicet omnia quae commemorauit, cum uestem sacerdotalem 
 describeret. repetiuit sane quod supra dixerat: consummare 
 manus eorum: unde mihi quid uideretur exposui. 
 quod uero ait: septem diebus uestiet se ea 
 sacerdos, numquid aliis diebus non uestiet? sed illis septem 
 continuis intellegi uoluit, quibus eius sacerdotium quodam 
 modo dedicatur, atque hebdomadis est in eius incoatione

 

 
 
 
 festiuitas. successorem autem Aaron eum dicit, qui intrat in 
 tabernaculum testimonii deseruire in sanctis, eum 
 scilicet significans, qui non poterat esse nisi unus, non quales 
 erant et filii Aaron cum uiuo patre suo, sed qualis successor 
 ipsius Aaron. quomodo ergo proprium dicit huius unius esse 
 "intrare in tabernaculum testimonii deseruire in 
 sanctis", cum et illa quae sunt extra uelum, quo uelantur 
 sancta sanctorum, sancta appellentur et tabernaculum testimonii 
 etiam illud uocetur, ubi sunt sancta, id est mensa et 
 candelabrum. ubi cum desei-uiant et sequentes sacerdotes ad 
 mensam et candelabrum et ipsum altare, quomodo unum 
 dicit Aaron, qui intret in tabernaculum testimonii 
 deseruire in sanctis? si enim dixisset: deseruire 
 in sanctis sanctorum, nulla esset quaestio. ad haec enim, ubi 
 est arca testimonii, solus unus intrabat summus sacerdos: 
 quod etiam in epistula ad Hebraeos diligentissime commendatur. 
 nisi forte eo ipso quod unum dicit intrare in tabernaculum 
 testimonii deseruire in sanctis, non uult 
 utique intellegi nisi in sanctis sanctorum, quia et ipsa utique 
 sancta appellantur. non enim omnia, quae sancta sunt, etiam 
 sancta sanctorum dici possunt; illa uero, quae sunt sancta 
 sanctorum, procul dubio utique sancta sunt. unus autem iste 
 qui semel in anno intrabat in sancta sanctorum, quoniam 
 dominum Christum significabat, apertissime supra dicta ad 
 Hebraeos epistula commendatur. quod autem praefiguratum 
 est in sancto sanctorum, ut super arcam, quae legem habebat, 
 esset propitiatorium, ubi dei misericordia significari intellegenda 
 est, qua propitius fit eorum peccatis qui legem non 
 inplent, hoc mihi uidetur etiam in ipsa ueste sacerdotis

 

 
 
 
 significari; nam et ipsa quid aliud quam ecclesiae sacramenta 
 significat? quod in λογίῳ , id est rationali in pectore sacerdotis 
 posito iudicia constituit, in lamina uero sanctificationem 
 et oblationem peccatorum, tamquam rationale sit in pectore 
 simile areae, in qua lex erat, et lamina illa in fronte simile 
 propitiatorio, quod super aream erat, et ut utrobique seruaretur 
 quod scriptum est: superexultat misericordia 
 iudicio.

Quid est quod purificatum et sanctificatum altare 
 septem diebus dicit quod sanctum sancti erit? altare 
 non quidem dicit sanctum sanctorum, sicut est illud quod 
 uelo separatur, ubi est arca testimonii; uerum tamen et hoc 
 altare extra uelum positum per sanctificationem septem dierum 
 dicit potius quam per unctionem fieri sanctum sancti. et 
 addit: omnis qui tetigerit altare sanctificabitur.

Cum de anulis loqueretur altaris incensi, quod 
 altare non inaerari, sed inaurari iussit, et duos anulos 
 aureos puros facies, inquit, sub tortili corona eius, 
 in duo latera facies in duobus lateribus, quoniam 
 graecus habet: εἰς τά δύο κλίτη ποιήσεως ἐν τοῖς δυσὶ πλευροῖς . 
 et latera sunt et aafiUpa latera sunt. unde quidam Latini 
 sic interpretati sunt: in duas partes facies in duobus 
 lateribus. non autem ait Graecus ( lipt ], quod est partes, 
 sed κλίτη , quod latera. nam hoc uerbum est in illo psalmo, 
 ubi scriptum est: uxor tua sicut uinea fertilis in

 

 
 
 
 lateribus domus tuae. ac per hoc tantum casus interest, 
 quia prius accusatiuum, post uero ablatiuum posuit: in duo 
 latera facies, in duobus lateribus. quis autem sit 
 sensus difficile est adsequi. nisi forte, ut solet scriptura 
 amare ellipsin, ut aliquid desit et subaudiatur, etiam hic subaudiatur 
 "erunt", ut iste sit sensus: in duo latera facies, in 
 duobus lateribus erunt, id est: ad duo latera facies anulos, 
 quoniam in duobus lateribus erunt.

Et erunt arcus amitibus, ita ut tollatur 
 illud in eis. quos anulos dixerat, arcus dicit; anulos quippe 
 pro rotundis ansis posuit. et quid est aliud anulus uel circulus 
 nisi undique arcus ? ideo quidam nolentes arcus dicere 
 "thecas" interpretati sunt, quibus amites inducerentur, dicentes: 
 et erunt thecae amitibus. quasi graecus hoc non posset 
 dicere, cum etiam thecae graecum uerbum sit; dixit autem 
 ψαλίδες , qui arcus interpretantur.

Incendet super illud incensum continuationis 
 in conspectu domini in progenies eorum. 
 "continuationis incensum" dicit, quod continuatim fieret, 
 id est nullo die praetermitteretur. cum de altari praeciperet incensi, 
 id est in quo incensum tantum poneretur, non holocaustum, 
 non sacrificium, non libatio, praedixerat id ipsum incensum cotidie 
 poni debere. nunc autem dicit: et depropitiabit 
 Aaron uel exorabit super cornua eius semel in anno 
 de sanguine purificationis delictorum depropitiationis 
 . depropitiationis ab eo quod est depropitiatio, 
 quae graece dicitur ἐξιλασμός . unde intellegendum est hoc

 

 
 
 
 quod semel in anno iubet fieri ad propitiandum deum super 
 cornua altaris incensi, id est, ut de sanguine purificationis 
 delictorum, uictimarum scilicet, quae offeruntur pro delictis, 
 semel in anno tangantur cornua altaris incensi, non pertinere 
 ad illam adpositionem incensi, quam cotidie iusserat fieri. 
 illa enim fiebat aromatis, non sanguine, et cotidie, non semel 
 in anno. non ergo sumus intellecturi semel in anno intrare 
 sacerdotem solere in sanctum sanctorum, sed semel in anno 
 cum sanguine, et cotidie quidem solere intrare sine sanguine 
 causa incensi inponendi, cum sanguine autem semel in anno, 
 maxime quia sequitur et dicit: semel in anno purificabit 
 illud; sanctum sanctorum est domino. non ergo 
 semel in anno ponet illic incensum, quod cotidie fieri iussum 
 est; sed semel in anno purificabit illud, quod cum sanguine 
 fieri praeceptum est. et post hoc adiungit: sanctum sanctorum 
 est domino; ac per hoc, si sanctum sanctorum non 
 extra, sed intra uelum erat, etiam illud profecto altare de 
 quo nunc agitur, quod poni iussit contra uelum, intrinsecus 
 iussit.

Quid est quod ait: si acceperis conputationem 
 filiorum Israhel in uisitatione eorum, nisi 
 quia iubet eos aliquando uisitari et conputari, id est numerari? 
 quod in Dauid propterea uindicatum intellegendum est, 
 quia deus non iusserat.

Aduertendum est et notandum quemadmodum 
 ungento chrismatis omnia iussit ungi, tabernaculum scilicet 
 et ea quae in illo erant, et deinde erunt sancta

 

 

 

 
 
 
 sanctorum. omnia scilicet cum fuerint uncta, erunt sancta sanctorum. 
 quid igitur distabit iam inter illa interiora, quae uelo teguntur, 
 et cetera, si omnia cum uncta fuerint erunt sancta sanctorum, 
 diligentius requirendum; haec tamen notanda credidimus. 
 ubi etiam meminerimus: sicut de illo altari sacrificiorum, 
 quod post unctionem appellari uoluit sanctum sancti, 
 . continuo dictum est: omnis qui tangit illud, sanctificabitur, 
 ita de omnibus postea, quae illo ungento uncta 
 dicta sunt sancta sanctorum, eadem sententia subsecuta est, 
 ut diceretur: omnis qui tangit ea, sanctificabitur. 
 quod duobus modis intellegi potest: siue tangendo sanctificabitur 
 siue sanctificabitur, ut ei liceat tangere, si tamen non 
 licebat populo tangere tabernaculum, quando adferebant hostias 
 uel quaecumque ab eis adlata offerebantur deo. nam consequenter 
 non solis sacerdotibus neque solis Leuitis dicendum 
 admonet, quod ait ad Moysen: et filiis Israhel loqueris 
 dicens — utique filii Israhel totus ille populus erat; iubet 
 autem illis dici — oleum linitio unctionis sanctum 
 erit hoc uobis in progenies uestras. super carnem 
 hominis non linietur, et secundum compositionem 
 hanc non facietis uobis ipsis similiter; sanctum est 
 et sanctificatio erit uobis. quicumque fecerit similiter 
 et quicumque dabit de eo exterae nationis, 
 interibit de populo suo. iubet igitur non solis sacerdotibus, 
 sed uniuerso populo Israhel, ut non faciant tale ungentum 
 in usus humanos. hoc est enim quod ait: super carnem 
 hominis non linietur. prohibet ergo simile fieri in usus

 

 
 
 
 suos et interitum minatur, si quisquam similiter fecerit, id 
 est ungentum ad usus suos simile confecerit uel cuiquam 
 hinc dederit exterae nationis. ac per hoc quod ait: sanctificatio 
 erit uobis, cum hoc populo Israhel uniuerso dici 
 iubeat, non uideo quid intellegam, nisi quia licebat eis, 
 quando ueniebant cum suis quisque muneribus, tangere tabernaculum; 
 et tangendo sanctificabantur propter illud oleum, 
 quo cuncta peruncta sunt. et hinc dictum: omnis qui 
 tangit sanctificabitur, non tamen sic quemadmodum 
 sacerdotes, qui etiam ut sacerdotio fungerentur, ungebantur 
 ex illo.

Quod praecepit quibus aromatis fiat thymiama, 
 id est incensum, et dicit unguentario more coctum opus 
 unguentarii, non ideo putare debemus unguentum fieri, 
 id est, unde aliquid ungatur, sed, ut dictum est, thymiama 
 uel incensum quod inponatur illi altari incensi, ubi non 
 licebat sacrificari, et erat intus in sancto sanctorum.

Et concides de illis minutum et pones 
 contra testimonia, unde innotescam tibi inde. 
 sanctum sanctorum erit uobis incensum. ecce iterum 
 hoc incensum, quia intus ponebatur in altari incensi quod 
 intus erat, sanctum sanctorum dicitur; et tabernaculum testimonii 
 proprie dicitur illud ipsum interius ubi arca erat adhibita 
 sane differentia cum ait: unde innotescam tibi inde. 
 sic enim dixerat primum de propitiatorio, quod utique intus 
 est, id est intra uelum super arcam.

Quid est quod Beselehel cum iuberet adhiberi 
 operibus tabernaculi faciendis, dixit eum se repleuisse

 

 

 
 
 
 spiritu diuino sapientiae et intellectus et scientiae 
 in omni opere excogitare et architecto nari et cetera? 
 utrum spiritus sancti muneri etiam ista opera tribuenda sunt, 
 quae pertinere ad opificium uidentur? an et hoc significatiue 
 dictum est, ut ea pertineant ad diuinum spiritum sapientiae 
 et intellectus et scientiae, quae his rebus significantur? tamen 
 etiam hic cum spiritu repletus dicatur iste diuino sapientiae 
 et intellectus et scientiae, nondum legitur spiritus sanctus.

Quid sibi uult, quod cum de sabbato obseruando 
 praeciperet ait: testamentum aeternum in me, 
 et filiis Israhel? non ait: inter me et filios Israhel. an 
 quia sabbatum requiem significat et requies nobis nonnisi in 
 illo ? nam profecto filios Israhel uniuersum populum suum 
 dicit, id est semen Abraham. et est Israhel secundum carnem 
 et secundum spiritum; nam si Israhel non esset dicendus 
 nisi ex genere carnis, non diceret apostolus: uidete Israhel 
 secundum carnem. ubi profecto significat esse Israhel 
 secundum spiritum qui in abscondito Iudaeus est et 
 circumcisione cordis. sic ergo melius fortasse distingitur: 
 testamentum aeternum in me, ut deinde alius sensus 
 sit "et filiis Israhel signum est aeternum", id est 
 aeternae rei signum, quomodo petra erat Christus, quia 
 petra significabat Christum. non ergo ita iungendum est: 
 testamentum aeternum in me et filiis Israhel, 
 tamquam in deo et filiis Israhel sit hoc testamentum, sed: 
 testamentum aeternum in me — quia in illo promissa 
 est requies aeterna — et filiis Israhel signum est

 

 
 
 
 aeternum, quia filii Israhel acceperunt obseruandum signum, 
 quo requies significatur aeterna ueris Israhelitis, hoc est 
 filiis promissionis et uisuris deum facie ad faciem sicuti est.

Et dedit Moysi statim ut cessauit loqui ad 
 eum in monte Sina duas tabulas testimonii, tabulas 
 lapideas scriptas digito dei. cum tam multa locutus 
 sit deus, duae tamen tabulae dantur Moysi lapideae, quae 
 dicuntur tabulae testimonii futurae in arca. nimirum omnia 
 cetera, quae praecepit deus ex illis decem praeceptis, quae 
 duabus tabulis conscripta sunt, pendere intelleguntur, si diligenter 
 quaerantur et bene intellegantur, quomodo haec ipsa 
 rursus decem praecepta ex duobus illis, scilicet dilectione 
 dei et proximi, in quibus tota lex pendet et prophetae.

Quod iubet Aaron inaures demi in auribus 
 uxorum atque filiarum, unde illis faceret deos, non absurde 
 intellegitur difficilia praecipere uoluisse, ut hoc modo 
 eos ab illa intentione reuocaret; factum tamen illud ipsum 
 difficile, ut esset aurum ad faciendum idolum, propter eos 
 notandum putaui, qui contristantur, si quid tale propter uitam 
 aeternam diuinitus fieri uel aequo animo tolerari iubeatur.

Dominus indicans Moysi quid fecerit de uitulo 
 populus, hoc est de idolo quod ex auro suo fecerant, dicit 
 eos dixisse: hi dii tui, Israhel, qui eduxerunt te de 
 terra Aegypti. quod eos dixisse non legitur, sed animum 
 eorum hunc fuisse deus ostendit. horum quippe uerborum 
 gerebant in corde sententiam, quae deum latere non poterat.

Et propitiatus est dominus de malitia 
 quam dixit facere populo suo. malitiam hic poenam 
 intellegi uoluit, sicuti est: et aestimata est malitia 
 exitus illorum. secundum hanc dicitur et bonum et malum 
 a deo, non secundum malitiam qua homines mali sunt. malus 
 enim deus non est; sed malis ingerit mala, quia iustus est.

Iratus quidem Moyses uidetur tabulas testimonii 
 digito dei scriptas conlisisse atque fregisse; magno tamen 
 mysterio figurata est iteratio testamenti, quoniam uetus fuerat 
 abolendum et constituendum nouum. notandum sane quanta 
 pro populo ad deum supplicatione laborauerit, qui tam seuerus 
 in eos uindicando extitit. quod autem in ignem missum uitulum 
 fusilem contriuit et in aquam sparsit, quam populo potum 
 dedit, quid nobis uideatur significare, iam alibi scripsimus in 
 opere contra Faustum Manichaeum.

Et dederunt mihi; et misi in ignem et 
 exiit uitulus hic. conpendio locutus est non dicens quod 
 ipse formauerit, ut exiret uitulus fusilis. an excusationis causa 
 timendo mentitus est, tamquam ipse in ignem periturum 
 aurum proiecerit atque ipso non id agente forma uituli exierit? 
 quod ideo non est credendum hoc eum animo dixisse, quia 
 nec latere Moysen posset quid esset in uiro, cum quo deus 
 loquebatur, et fratrem de mendacio non redarguit.

Et cum uidisset Moyses populum, quia 
 dissipatus est; dissipauit enim eos Aaron, ut in 
 gaudium uenirent aduersariis suis. notandum est 
 quemadmodum illud totum mali, quod populus fecit, ipsi

 

 
 
 
 Aaron tribuatur, quod eis consenserit ad faciendum quod 
 male petierant. magis enim dictum est "dissipauit eos 
 Aaron", quoniam cessit eis, quam dissipauerunt se ipsi, qui 
 tantum malum flagitauerunt.

Cum Moyses dicit ad dominum: precor, <domine>, 
 peccauit populus iste peccatum magnum, et 
 fecerunt sibi deos aureos. et nunc, si quidem remittis 
 illis peccatum illorum, remitte: sin autem, dele me de 
 libro tuo quem scripsisti, securus quidem hoc dixit, ut a 
 consequentibus ratiocinatio concludatur, id est, ut, quia deus 
 Moysen non deleret de libro suo, populo peccatum illud 
 remitteret. uerum tamen aduertendum est quantum malum 
 in illo peccato prospexerit Moyses, quod tanta caede crediderit 
 expiandum, qui eos sic diligebat. ut pro eis illa uerba deo 
 funderet.

Merito quaeritur, cum superius populum dissipasse 
 dictus sit Aaron, cur in ipsum uindicta nulla processerit 
 neque cum Moyses interfici iussit omnem qui Leuitis euntibus 
 ad portam et redeuntibus occurrisset armatis neque cum 
 postea factum est quod scriptura dicit: et percussit dominus 
 populum propter facturam uituli quem 
 fecit Aaron, maxime quia et hic hoc idem repetendo inculcatum 
 est. non enim dictum est: et percussit dominus 
 populum propter facturam uituli, quem fecerunt, sed: 
 quem fecit Aaron. et tamen non est percussus Aaron; 
 quin etiam illud quod de sacerdotio eius ante peccatum eius 
 deus praecipiebat, inpletum est. sed iussit et ipsum et filios

 

 
 
 
 ablui; et sic ordinati sunt in sacerdotio. ita nouit ille, cui 
 parcat usque ad commutationem in melius et cui parcat ad 
 tempus, quamuis eum praescierit in melius non mutari, et 
 cui non parcat, ut mutetur in melius, et cui non parcat, ita 
 ut nec mutationem eius expectet. et totum hoc ad id redit. 
 quod apostolus dicit exclamans: quam inscrutabilia 
 sunt iudicia eius et inuestigabiles uiae eius.

Vade, ascende hinc tu et populus tuus, 
 quem eduxisti de terra Aegypti. deus iratus dicere 
 uidetur "t u et populus tuus, quem eduxisti;" alioquin 
 dixisset: tu et populus meus, quem eduxi de terra Aegypti. 
 sed illi quando idolum poposcerunt, ita locuti sunt: Moyses 
 enim hic homo, qui eduxit nos de terra Aegypti, 
 non scimus quid factum est ei. liberationem suam in 
 homine constituendo defecerant. hoc eis modo replicatur cum 
 dicitur: tu et populus tuus, quem eduxisti de terra 
 Aegypti, quod illis est crimini, non Moysi. non enim aliud 
 uolebat Moyses, nisi ut non in illo, sed in domino spem 
 ponerent et domini misericordia se in gratiarum actione 
 crederent ab illa seruitute liberatos. cuius tamen apud deum 
 tamquam fidelissimi famuli tantum erat meritum per illius 
 gratiam, ut ei diceret deus: sine me, et iratus ira 
 conteram eos. quod utrum iubentis sit cum ait: sine me, 
 an quasi petentis, utrumque uidetur absurdum. nam et, si 
 iubebat deus, inoboedienter famulus non parebat, et deum 
 hoc a seruo uelut pro beneficio petere non decebat, cum 
 praesertim posset eos etiam illo nolente conterere. ille itaque 
 ibi sensus in promtu est, quod his uerbis significauit deus

 

 
 
 
 plurimum apud se prodesse illi populo, quia sic ab illo uiro 
 diligebantur, quem sic dominus diligebat, ut eo modo admoneremur, 
 cum merita nostra nos grauant ne diligamur a deo, 
 releuari nos apud eum illorum meritis posse quos diligit. 
 nam cum ab omnipotente dicitur homini: sine me, et 
 conteram eos, quid aliud dicitur quam: contererem eos, 
 nisi diligerentur abs te? ita ergo dictum est" sine e me, " 
 ac si diceretur: noli eos diligere, et conteram eos, quia 
 ne id faciam dilectio tua in illos intercedit mihi. obtemperandum 
 autem esset domino dicenti: "noli eos diligere", si hoc iubendo 
 dixisset et non potius admonendo et exprimendo quid illum 
 ab eorum supplicio reuocaret. nec tamen etiam illo intercedente 
 sine flagello disciplinae populum dereliquit. nescio quo enim 
 modo, ut sic eos diligeret ipse Moyses, deus illos occultius 
 diligebat, qui manifeste uoce terrebat.

Vbi dicit deus ad Moysen: uade, ascende hinc tu 
 et populus tuus, quem eduxisti de terra Aegypti, 
 in terram quam iuraui Abraham <et> Isaac et 
 Iacob dicens: semini uestro dabo eam, continuo 
 tamquam ad ipsum Moysen adhuc loquatur occulta conuersione, 
 quae graece ajcoatpo»iij dicitur, iam ad ipsum populum 
 loquitur dicens: et simul mittam angelum meum ante 
 te et eiciet Chananaeum et Amorrhaeum etChettaeum 
 et Pherezaeum et Gergesaeum et Euaeum et 
 Iebusaeum, et introducet te in terram fluentem 
 lac et mel. non enim ascendam tecum, quoniam

 

 
 
 
 populus dura ceruice es, ut non deleam te in uia. 
 magna sacramenti et mira profunditas, tamquam maiorem 
 misericordiam posset angelus habere quam dominus, qui 
 populo durae ceruicis parceret, cui deus, si cum illis esset, 
 ipse non parceret. et tamen etiam per angelum suum se 
 quodam modo ab eis absente, qui nusquam esse absens potest, 
 inplere se dicit quod patribus eorum iurauit, tamquam et hic 
 ostendens hoc se ideo facere, quia illis patribus iustis promisit, 
 non quod isti digni essent. quid ergo significauit nisi forte 
 ideo se non esse cum eis, quia dura ceruice sunt, quia non 
 eum propitium et salubrem nisi humilitas et pietas capit? 
 esse autem deum cum durae ceruicis hominibus nihil est 
 aliud quam uindicando adesse atque puniendo: unde cum eo 
 modo malis non adest, parcendo facit. quo pertinet illud 
 quod dicitur: auerte faciem tuam a peccatis meis, U 
 quia si auertit, euertit; sicut enim fluit cera a facie 
 ignis, sic pereant peccatores a facie dei.

Et dixit Moyses ad dominum: ecce tu mihi 
 dicis: deduc populum hunc: tu autem non demonstrasti 
 mihi quem simul mittas mecum. tu autem 
 mihi dixisti: scio te prae omnibus, et gratiam 
 habes apud me. si ergo inueni gratiam in conspectu 
 tuo, ostende mihi temet ipsum, manifeste uideam 
 te, ut sim inueniens gratiam ante te et ut sciam 
 quia populus tuus est gens haec. quod habet graecus 
 fvwatwc , hoc quidam latini interpretati sunt "m ani f est e," 
 cum scriptura non dixerit cpavspwt . potuit ergo fortasse aptius

 

 
 
 
 dici: si inueni gratiam in conspectu tuo, ostende 
 mihi temet ipsum, scienter uideam te. quibus uerbis 
 satis ostendit Moyses, quod non ita uidebat deum in illa 
 tanta familiaritate conspectus, ut desiderabat uidere, quoniam 
 illae omnes uisiones dei, quae mortalium praebebantur aspectibus 
 et ex quibus fiebat sonus, quo mortalis adtingeretur 
 auditus, sic exhibebantur adsumpta, sicut deus uolebat, specie 
 qua uolebat, ut non in eis ipsa ullo sensu corporis sentiretur 
 diuina natura, quae inuisibilis ubique tota est et nullo continetur 
 loco. et quia in duobus praeceptis, hoc est dilectionis 
 dei et proximi, tota lex pendet, ideo Moyses in 
 utroque suum desiderium demonstrabat: in dilectione scilicet 
 dei, ubi ait: si inueni gratiam in conspectu tuo, 
 ostende mihi temet ipsum, manifeste uideam te, 
 ut sim inueniens gratiam in conspectu tuo, in 
 dilectione autem proximi, ubi ait: et ut sciam quia 
 populus tuus est gens haec.

Quid est quod dicit deus ad Moysen: quoniam 
 scio te prae omnibus? numquid deus plus aliqua scit et 
 aliqua minus? an secundum quod dicitur quibusdam in 
 euangelio: non noui uos? secundum hanc enim scientiam, 
 qua deus dicitur scire quae illi placent, nescire quae displicent, 
 non quia ignorat ea, sed quia non adprobat — sicut 
 ars recte dicitur nescire uitia, cum probet uitia — prae 
 omnibus deus Moysen sciebat, quia deo prae omnibus Moyses 
 placebat.

Notandum estne, quod prius ipse Moyses dixerat 
 deo: dixisti mihi: scio te prae omnibus, quod illi 
 deus, posteaquam hoc ipse deo dixit, legitur dixisse, ante

 

 
 
 
 autem non legitur, ut intellegamus non omnia esse scripta 
 quae cum illo deus locutus est? sed diligentius requirendum 
 est in prioribus scripturae partibus, an uere ita sit.

Cum dixisset Moyses ad dominum: ostende mihi 
 gloriam tuam, respondit ei dominus: ego transibo 
 ante te gloria mea et uocabo nomine domini in 
 conspectu tuo: et miserebor cui misertus ero 
 et misericordiam praestabo cui misericordiam 
 praestitero, cum paulo ante dixisset: ipse antecedam 
 et requiem tibi dabo. quod Moyses sic uidetur acce- 10 
 pisse "antecedam te," tamquam non ei populoque praesens 
 in itinere futurus esset, et ideo ait: si non tu ipse simul 
 ueneris nobiscum, ne me educas hinc et cetera. deus 
 autem neque hoc ei negauit dicens: et hoc tibi uerbum 
 quod dixisti faciam. quomodo ergo, cum dixisset ei Moyses: 
 ostende mihi gloriam tuam, rursus tamquam praecessurus 
 et non cum eis simul futurus uidetur dicere: ego transibo 
 ante te, nisi quia hoc aliud est? ille quippe intellegitur 
 loqui et dicere: transibo ante te, de quo dicit euangelium: 
 cum uenisset hora, ut transiret Iesus de hoc mundo 
 ad patrem: qui transitus etiam pascha interpretari perhibetur. 
 haec itaque magna omnino prophetia est. ipse enim ante 
 omnes sanctos transiit ad patrem de hoc saeculo parare illis 
 mansiones regni caelorum, quas dabit eis in resurrectione 
 mortuorum, quoniam transiturus ante omnes primogenitus 
 a mortuis factus est.

 

 
 
 
 
 Gratiam uero suam in eo ipso ualde commendat cum dicit: 
 et uocabo nomine domini in conspectu tuo, tamquam 
 in conspectu populi Israhel, cuius Moyses cum haec audiret 
 typum gerebat. in conspectu enim gentis ipsius ubique dispersae 
 uocatur dominus Christus in omnibus gentibus. uocabo 
 autem dixit, non" uocabor," actiuum uerbum pro passiuo 
 ponens genere locutionis inusitato: in quo nimirum magnus 
 sensus latet. sic enim fortasse significare uoluit se ipsum hoc 
 facere, id est gratia sua fieri, ut uocetur dominus in omnibus 
 gentibus. 
 
 
 Quod uero addidit: et miserebor cui misertus ero et 
 misericordiam praestabo cui misericordiam praestitero, 
 ibi plane expressius ostendit uocationem, qua nos uocauit 
 in suum regnum et gloriam, non pro meritis nostris, sed pro 
 misericordia sua. quoniam enim se gentes introducturum 
 pollicebatur dicens: uocabo nomine domini in conspectu 
 tuo, commendauit hoc Se misericorditer facere, sicut apostolus 
 dicit: dico enim Christum ministrum fuisse circumcisionis 
 propter ueritatem dei ad confirmandas promissiones 
 patrum, gentes autem super misericordia 
 glorificare deum. hoc ergo praedictum est: (e t> miserebor 
 cui misertus ero et misericordiam praestabo cui 
 misericordiam praestitero. quibus uerbis prohibuit hominem 
 uelut de propriarum uirtutum meritis gloriari, ut qui 
 gloriatur, in domino glorietur. non enim ait: miserebor 
 talibus uel talibus, sed "cui misericors fuero, ut neminem" 
 praecedentibus bonis operibus suis misericordiam tantae uocationis 
 meruisse demonstret. etenim Christus pro inpi is is 
 mortuus est. 
 
 Sed utrum hoc idem repetere uoluerit, cum addidit: 
 misericordiam praestabo cui misericordiam

 

 
 
 
 praestitero — uel, sicut alii interpretati sunt, cui misericors 
 fuero — an aliquid intersit nescio. quod enim in graeca 
 lingua duobus uerbis dictum est, ἐλεήσω et οἰκτειρήσω — quod 
 unum atque idem uidetur significare — non potuit latinus 
 diuersis uerbis dicere et diuersis modis eandem misericordiam 
 repetiuit. si autem diceretur: "miserebor cui misereor et 
 miserebor cui misereor" aut "miserebor cui misertus ero", 
 non satis commode dici uideretur. et tamen fortius ille ipse 
 ibi sensus est, quod aut ipsius misericordiae suae firmitatem 
 deus ista repetitione monstrauit — sicut: "amen, amen", 
 sicut: "fiat, fiat", sicut repetitio somnii Pharaonis pluraque 
 similia — aut in utrisque populis, id est gentibus et Hebraeis, 
 hoc modo deus praenuntiauit misericordiam se esse facturum. 
 quod apostolus ita dicit: sicut enim uos aliquando non 
 credidistis deo, nunc autem misericordiam consecuti 
 estis illorum incredulitate, sic et ipsi nunc non crediderunt 
 in uestra misericordia, ut et ipsi misericordiam 
 consequantur. conclusit enim deus omnes in 
 incredulitate, ut omnium misereatur. 
 
 Deinde post hanc suae misericordiae commendationem 
 respondit ad illud quod ei dictum fuerat: ostende mihi. 
 gloriam tuam uel, quod supra petiuerat Moyses dicens: 
 ostende mihi temet ipsum, manifeste uideam te, non 
 poteris, inquit, uidere faciem meam. non enim uidebit 
 homo faciem meam et uiuet, ostendens huic uitae, quae 
 agitur in sensibus mortalibus corruptibilis carnis, deum sicuti

 

 
 
 
 est adparere non posse; id est: sicut est, uideri in illa uita 
 potest, ubi ut uiuatur, huic uitae moriendum est. 
 
 Item interposito articulo dicente scriptura: et ait dominus, 
 sequitur et loquitur: ecce locus penes me. quis enim locus 
 non penes deum est, qui nusquam est absens? sed ecclesiam 
 significat dicendo: ecce locus penes me, tamquam templum 
 suum commendans, et stabis, inquit, super petram — quia 
 super hanc petram, ait dominus, aedificabo ecclesiam 
 meam — statim ut transiet gloria mea, id est: statim 
 ut transiet gloria mea, stabit super petram, quia post transitum 
 Christi, id est post passionem et resurrectionem Christi, 
 stetit populus fidelis super petram. et ponam te, inquit, in 
 cauerna petrae: munimen firmissimum significat. alii autem 
 interpretati sunt: in specula petrae; sed graecus habet wrijv . 
 hoc autem foramen uel cauernam rectius interpretamur. 
 
 
 Et tegam manu mea super te, donec transeam; et 
 auferam manum [meam] et tunc uidebis posteriora 
 mea, facies autem mea non uidebitur tibi. cum iam 
 dixisset: stabis super petram, statim ut transiet gloria 
 mea — ubi intellegitur post transitum suum promisisse super 
 petram stabilitatem — quomodo accipiendum est quod ait: 
 ponam te in cauerna petrae et tegam manu mea super 
 te, donec transeam; et auferam manum, et tunc uidebis 
 posteriora mea? quasi iam illo in petra constituto 
 tegat manu sua super eum et deinde transeat, cum esse in 
 petra non possit nisi post eius transitum. sed recapitulatio 
 intellegenda est rei praetermissae, quali solet uti scriptura in 
 multis locis. postea quippe dixit quod ordine temporis prius

 

 
 
 
 est. qui ordo ita se habet: "tegam manu mea super te, donec 
 transeam; et tunc uidebis posteriora mea; nam facies mea 
 non uidebitur tibi; et stabis super petram statim ut transiet 
 gloria mea, et ponam te in cauerna petrae". hoc enim factum 
 est in eis, quos tunc significabat persona Moysi, id est 
 Israhelitis, qui in dominum Iesum, sicut Actus apostolorum 
 indicant, postea crediderunt, id est statim ut transiit eius 
 gloria. nam posteaquam resurrexit a mortuis et ascendit in 
 caelum, misso desuper spiritu sancto cum linguis omnium 
 gentium apostoli loquerentur, compuncti sunt corde multi ex 
 eis qui crucifixerant Christum. quem ut non cognouissent et 
 dominum gloriae crucifixissent, caecitas ex parte Israhel 
 facta est, sicut dictum fuerat: tegam manu mea super 
 te, donec transeam. unde psalmus dicit: quoniam die ac 
 nocte grauata est super me manus tua, diem appellans, 
 quando Christus diuina miracula faciebat, noctem, quando 
 sicut homo moriebatur, quando et illi titubauerunt qui in 
 die crediderant. hoc est ergo "cum transiero, tunc uidebis 
 posteriora mea": transiero de hoc mundo ad patrem; 
 posterius in me credituri sunt quorum typum geris. tunc 
 enim compuncti corde dixerunt: quid faciemus? et iussi 
 sunt ab apostolis agere paenitentiam et baptizari in nomine 
 Iesu Christi, ut dimitterentur illis peccata eorum. quod in 
 psalmo illo sequitur, cum dictum esset: die ac nocte grauata 
 est super me manus tua — id est ut non cognoscerem; 
 si enim cognouissent, numquam dominum 
 gloriae crucifixissent — sequitur et iungit: conuersus 
 sum in aerumnam, dum configeretur spina, id est cum

 

 
 
 
 essem corde compunctus. deinde addidit: peccatum meum 
 cognoui et facinus meum non operui: posteaquam uiderunt, 
 quanto scelere Christum crucifixerint. et quia receperunt 
 consilium, ut agerent paenitentiam et in baptismo remissionem 
 peccatorum acciperent, dixi, inquit, pronuntiabo aduersus 
 me delictum meum domino, et tu remisisti inpietatem 
 cordis mei. 
 
 Hanc autem prophetiam potius fuisse quam locutus est 
 dominus ad Moysen satis res ipsa indicat, quandoquidem de 
 petra uel cauerna eius et de manus eius superpositione, 
 de uisione posteriorum eius nihil postea uisibili opere subsecutum 
 legitur. mox enim adiungit interposito articulo scriptura: 
 et dixit dominus ad Moysen, cum ipse dominus 
 utique etiam illa, quae supra sunt, loqueretur. atque inde 
 contexit quid deinceps dominus dicat: excide tibi duas 
 tabulas lapideas sicut et primas et cetera.

Quid est quod dictum est de domino: et reum non 
 purificabit, nisi: non eum dicet innocentem?

Deus in monte duas rursus lapideas tabulas conscripturo 
 dicit Moysi inter cetera: coram omni populo 
 tuo faciam gloriosa. nondum dignatur dicere: coram omni 
 populo meo. an ita dixit populo tuo*, quomodo cuilibet 
 homini eiusdem populi diceretur, id est: ex quo populo es, 
 quomodo "ciuitati tuae" dicimus, non cui dominaris uel quam 
 constituisti, sed unde ciuis es? sic enim et paulo post dicit: 
 omnis populus, in quibus es. alio modo quid dictum est 
 nisi "populus tuus"? quod autem non dixit: in quo es, consuetudo 
 locutionis est.

Quid est quod dicitur ad Moysen: adtende tibi, 
 ne quando ponat testamentum his qui sedent super 
 terram? non enim habet graecus "De quando ponas", sed: 
 ne quando ponat. an forte de populo ei dicere uoluit, cuius 
 ipse ductor fuit? sed non ipse introduxit populum in eam 
 terram, ubi prohibet poni testamentum cum eis qui in illa 
 habitabant. mirum itaque locutionis genus est et adhuc inexpertum 
 uel non animaduersum; si tamen locutio est ac non 
 sensus aliquis.

Cum praeciperet deus ad Moysen loquens, ut data 
 terra in potestate omnis idolatria euerteretur nec adorarentur 
 di alieni, ait: dominus enim deus zelans nomen, deus 
 zelator est, id est: nomen ipsum, quod dominus deus dicitur, 
 zelans est, quia deus zelator est. quod non humanae perturbationis 
 uitio facit deus semper atque omni modo incommutabilis 
 atque tranquillus; sed hoc uerbo indicat non inpune 
 plebem suam per alienos deos fornicaturam. ductum est enim 
 uerbum tropo metaphora a zelo maritali, quo castitatem 
 custodit uxoris, quod nobis prodeest, non deo. quis enim tali 
 genere fornicationis deo nocuerit? sed sibi plurimum, ut pereat. 
 quod deus prohibet terrore grauissimo zelantem se appellans: 
 cui dicitur in psalmo: perdidisti omnem qui fornicatur 
 abs te; mihi autem adhaerere deo bonum est. denique 
 sequitur: ne forte ponas testamentum his qui sedent 
 super terram et fornicentur post deos eorum.

Quid ait: non uideberis in conspectu meo 
 inanis? sicut indicant circumstantia, de quibus loquitur, in

 

 
 
 
 conspectu suo dixit deus in tabernaculo suo. hoc est 
 autem "non illi uideberis inanis": numquam intrabis sine 
 aliquo munere. quod spiritaliter intellectum magnum sacramentum 
 est. uerum haec dicebantur de umbris significationum.

Cum de sabbato praecepisset, quid est quod adiunxit: 
 satione et messe requiesces? uidetur enim dicere: "tempore 
 sationis et messis". an forte ita obseruandam requiem 
 sabbati praecepit, ut nec illa tempora habeant excusationem, 
 quae agricolis ualde sunt necessaria propter uictum atque 
 uitam? iussum est ergo, ut etiam tempore sationis et messis, 
 quando multum urget operatio, requiescatur in sabbato. ac 
 sic per haec tempora, quae opus plurimum flagitant. significatum 
 est omni tempore sabbato debere cessari.

Quod dicit: non concupiscet quisquam de terra 
 tua [et] cum ascendes uideri in conspectu <domini> 
 dei tui tria tempora anni, hoc uult intellegi, ut securus 
 quisque ascenderet nec de terra sua sollicitus esset deo promittente 
 custodiam, quod nemo inde aliquid concupisceret, 
 propter illum qui ascendit, ne suam inde timeret absentiam. 
 et hic satis ostendit quid supra dixerit: non adparebis in 
 conspectu domini dei tui inanis, quia in illo loco dixit, 
 ubi tabernaculum uel templum deus fuerat habiturus.

Quid est quod ait: non occides super fermentum 
 sanguinem immolatorum meorum? an illa hoc loco 
 dicit" immolata sua", quae per pascha occiduntur, et praecipit, 
 ne tunc sit in domo fermentum, quoniam dies sunt 
 azymorum?

Quid est quod ait: et non dormiet in mane 
 immolatio sollemnitatis paschae, nisi quod superius 
 aperte praecepit, ne aliquid ex pecore, quod immolatur, carnium 
 relinquatur in mane? sed locutio fecit obscuritatem; 
 dormiet enim dixit pro "manebit".

Non coques agnum in lacte matris suae. 
 ecce dixit iterum quod quemadmodum intellegi possit ignoro. 
 magna tamen est de Christo prophetia, etiam si fieri ad litteram 
 possit, quanto magis si non potest! in sermonibus enim 
 dei non sunt ad proprietatem operum omnia reuocanda, sicut 
 nec illud de petra et cauerna eius et manus superpositione. 
 sed plane de fide narratoris hoc exigendum est, ut quae dicit 
 facta esse uere facta sint et quae dicit dicta esse uere dicta 
 sint. quod exigitur etiam a narratoribus euangelii; cum enim 
 Christum narrent quaedam dixisse quae in parabolis dixit, 
 tamen haec eum dixisse non parabola, sed historica narratio 
 est.

Et erat ibi Moyses in conspectu domini 
 quadraginta diebus et quadraginta noctibus; panem 
 non manducauit et aquam non bibit. quod et 
 ante dixerat, quando tabulas accepit, quas fregit, hoc etiam 
 modo repetit, non recapitulando quod factum est, sed iterum 
 factum esse commendans. repetitio quippe legis iam quid 
 significet diximus. quod autem ait: panem non manducauit 
 et aquam non bibit, intellegitur *ieiunauit*, a parte 
 totum, id est nomine panis omnem cibum et nomine aquae 
 omnem potum significante scriptura.

Et scripsit in tabulis uerba testamenti, 
 decem uerba. de Moyse dictum est quod ipse scripserit,

 

 
 
 
 cui etiam deus paulo ante dixerat: scribe tibi uerba haec. 
 cum uero primum legem accepit, cuius tabulas abiecit et 
 fregit, nec ipse excidisse dictus est tabulas lapideas et modo 
 dictum est: excide tibi duas tabulas lapideas; nec ei 
 dictum est, ut scriberet, sicut ei modo dicitur; nec eas ipse 
 scripsisse narratur, sicut narrat modo scriptura. et dicit: 
 scripsit in tabulis uerba testamenti, decem uerba. 
 sed tunc dictum est: et dedit Moysi, statim ut cessauit 
 loqui ad eum in monte Sina, duas tabulas testimonii, 
 tabulas lapideas scriptas digito dei; deinde paulo post: 
 et conuersus, inquit, Moyses descendit de monte et 
 duae tabulae testimonii in manibus eius, tabulae 
 lapideae scriptae ex utraque parte earum, hinc atque 
 hinc erant scriptae; et tabulae opus dei erant, et 
 scriptura scriptura dei sculpta in tabulis. proinde magna 
 oritur quaestio, quomodo illae tabulae, quas erat Moyses deo 
 utique praesciente fracturus, non hominis opus dicantur esse, 
 sed dei, nec ab homine scriptae, sed scriptura dei, digito dei; 
 posteriores uero tabulae tamdiu mansurae et in tabernaculo 
 ac templo dei futurae iubente quidem deo, tamen ab homine 
 excisae sint, ab homine scriptae. an forte in illis prioribus 
 gratia dei significabatur, non hominis opus, qua gratia indigni 
 facti sunt reuertentes corde in Aegyptum et faciendo idolum 
 — unde illo beneficio priuati sunt, et propterea Moyses 
 tabulas fregit — istis uero tabulis posterioribus significati 
 sunt qui de suis operibus gloriantur — unde dicit apostolus:

 

 
 
 
 ignorantes dei iustitiam et suam uolentes constituere 
 iustitiae dei non sunt subiecti — et ideo tabulae humano 
 opere exsculptae et humano opere conscriptae datae 
 sunt, quae cum ipsis manerent, ad eos significandos de suis 
 operibus gloriaturos, non de digito dei, hoc est de spiritu dei? 
 
 
 Certe ergo repetitio legis nouum testamentum significat 
 — illud autem uetus significabat, unde confractum et abolitum 
 est — maxime quoniam cum secundo lex datur, nullo terrore 
 datur sicut illa in tanto strepitu ignium, nubium et tubarum, 
 unde tremefactus populus dixit: non loquatur ad nos deus, 
 ne moriamur. unde significatur timor esse in uetere testamento, 
 in nouo dilectio. quomodo igitur haec soluitur quaestio, 
 quare illae opus dei, istae opus hominis et illae conscriptae 
 digito dei, istae scriptae ab homine? an forte ideo magis in 
 illis prioribus uetus significatum est testamentum, quia deus 
 ibi praecepit, sed homo non fecit? lex enim posita est in 
 uetere testamento, quae conuinceret transgressores, quae subintrauit, 
 ut abundaret delictum. non enim inplebatur 
 timore, quae non inpletur nisi caritate. et ideo dicitur opus 
 dei, quia deus legem constituit, deus conscripsit, nullum 
 opus hominis, quia homo deo non obtemperauit et eum 
 potius reum lex fecit. in secundis autem tabulis homo per 
 adiutorium dei tabulas facit atque conscribit, quia noui testamenti 
 caritas legem facit. unde dicit dominus: non ueni 
 legem soluere, sed inplere, dicit autem apostolus: plenitudo 
 legis caritas et: fides quae per dilectionem 
 operatur. factum est itaque homini facile in nouo testamento, 
 quod in uetere difficile fuit, habenti fidem, quae per

 

 
 
 
 dilectionem operatur, atque illo digito dei, hoc est spiritu dei 
 intus eam in corde scribente, non foris in lapide. unde dicit 
 apostolus: non in tabulis lapideis, sed in tabulis cordis 
 carnalibus, quoniam caritas dei, qua ueracitcr inpletur 
 praeceptum, diffusa est in cordibus nostris per spiritum 
 sanctum, qui datus est nobis. hoc est ergo: primo data 
 est lex — ubi significatur uetus testamentum, quod est opus 
 tantummodo dei et conscriptio digiti dei — quod apostolus 
 dicit: itaque lex quidem sancta et mandatum sanctum 
 et iustum et bonum. lex ergo sancta et bona dei opus 
 est, ubi homo nihil agit, quia non obtemperat, sed reatu 
 potius premitur lege minante atque damnante; peccatum 
 enim, inquit, ut adpareat peccatum per bonum mihi 
 operatum est mortem. beatus autem homo est, cum hoc 
 mandatum sanctum et iustum et bonum est etiam opus eius, 
 sed per gratiam dei.

Moyses ad filios Israhel, posteaquam de monte 
 descendit, habens alias tabulas legis circumposito sibi uelamine 
 propter gloriam uultus eius, quam filii Israhel non 
 poterant intueri, haec, inquit, uerba, quae dixit dominus 
 facere ea. ambigue positum est, utrum "facere ea" ipse 
 dominus an illi; sed utique manifestum est quod illi: iussit 
 quippe ille quae fierent. sed forte ideo sic positum est, ut 
 ex utroque accipiatur, quia et dominus facit, cum facientes 
 adiuuat, secundum illud apostoli: in timore et tremore 
 uestram ipsorum salutem operamini; deus enim est 
 qui operatur in uobis et uelle et operari pro bona 
 uoluntate.

Omnis auferens demtionem argentum et 
 aes adtulerunt, demtiones domino. tamquam diceret: 
 "omnis, qui adtulit, adtulit illud atque illud, inter cetera, 
 quae dicebat. et argentum et aes commemorans". demtionem 
 sane interpretati sunt latini, quod graecus habet afoapsfta . 
 appellatum est autem demtio eo quod sibi demeret qui domino 
 adferret.

Narrante Moyse commemoratum quod ei dixit 
 deus de Beselehel eisdem ac totidem uerbis, quod eum inpleuerit 
 spiritu diuino sapientiae et intellectus et 
 scientiae ad tabernaculi opera facienda, quae pertinent ad 
 artes opificum: unde quid nobis uideretur iam diximus. sed 
 ideo nunc hoc idem commemorandum putaui, quia non frustra 
 eisdem omnino uerbis repetitum est, quibus antea Moysi a 
 domino fuerat intimatum. sane nouo more hic ars architectonica 
 perhibetur opificum ex auro et argento et quocumque 
 metallo, cum illa dici soleat architectonica, quae pertinet ad 
 fabricas aedificiorum.

Et omnes qui sponte uellent ire ad opera, 
 ut consummarent ea; et acceperunt a Moyse omnes 
 demtiones. in notitiam tantum Moyses pertulit quae dominus 
 opera fieri praeceperit, tabernaculum scilicet cum omnibus 
 quae in eo essent et uestes sacerdotales. commemorauit autem 
 quosdam, quibus dixit spiritum diuinitus datum, quo illa 
 efficere possent: et tamen multi intelleguntur sponte ad eadem

 

 
 
 
 opera uenisse, quibus neque imperatum est nec eorum nomina 
 commemorata sunt a domino dicta Moysi. non ergo illi soli 
 hoc munus diuinitus habuerunt, qui nominatim commemorantur, 
 sed fortasse praecipue atque excellentius. laudandus 
 est autem in his omnibus non adtractus ad opus seruiliter 
 animus, sed liberaliter sponte deuotus.

Notandum quod illi qui sapientes appellantur, 
 effectores operum sancti, etiam moribus tales erant, ut 
 cum ipsi susciperent omnia, quae populus offerebat existimans 
 necessaria, quibus illa omnia conplerentur, <et> uiderent plus 
 offerri quam erat necesse, [et] dixerint Moysi. atque ille per 
 praeconem ultra populum offerre prohibuit. poterant autem, 
 si uellent, multa auferre, sed modestia prohibuit uel religio 
 terruit.

Posteaquam descendit Moyses de monte, opera 
 commendantur tabernaculi construendi et uestis sacerdotalis: 
 de quibus faciendis antequam aliquid praeciperet, locutus est 
 ad populum de sabbati obseruatione. ubi non inmerito mouet, 
 cum decem uerba legis acceperit in tabulis lapideis iterum, 
 quas ipse excidit, ipse conscripsit, quare de solo sabbato, 
 posteaquam descendit, populum admonuit. si enim propterea 
 decem praecepta legis superfluum fuit, ut populus iterum 
 audiret, cur non fuit superfluum, ut de sabbato audiret, cum 
 et hoc in eisdem praeceptis decem legatur? an et hoc simile 
 est uelamento, quo faciem obtexit. quia splendorem uultus 
 eius filii Israhel non poterant intueri? nam ex decem prae. 
 ceptis hoc solum populo praecepit, quod figurate ibi dictum 
 est; alia quippe ibi nouem sicut praecepta sunt etiam in

 

 
 
 
 nouo testamento obseruanda minime dubitamus. illud autem 
 unum de sabbato usque adeo figurata diei septimi obseruatione 
 apud Israhelitas uelatum fuit et in mysterio praeceptum fuit 
 et quodam sacramento figurabatur, ut hodie a nobis non 
 obseruetur, sed solum quod significabat intueamur. in illa 
 autem requie ubi opera seruilia iubentur cessare, magna est 
 altitudo gratiae dei. tunc enim fiunt cum requie opera bona, 
 cum fides per dilectionem operatur, timor autem tormentum 
 habet et in tormento quae requies? unde timor non est in 
 caritate; caritas autem diffusa est in cordibus nostris 
 per spiritum sanctum qui datus est nobis. ideo sabbatum 
 requies sancta domino, dei scilicet gratiae tribuenda, 
 non nobis uelut ex nobis. alioquin nostra opera sic erunt, ut 
 sint humana aut peccata: aut cum timore, non cum dilectione, 
 et ideo seruilia sine requie. plenitudo autem sabbati erit in 
 requie sempiterna. non enim frustra institutum est et sabbatum 
 sabbatorum.

Superius quando prius locutus est deus de tabernaculo 
 ungendo, dixit eadem unctione sanctificari illa omnia 
 et fieri sancta sanctorum. altare autem holocaustomatum eadem 
 unctione sanctificatum dixerat fieri sanctum sancti. et hoc 
 interesse uidebatur, quod nihil eorum dixisset sanctum sanctorum, 
 nisi quod tantum uelo separabatur a sancto, id est 
 ubi erat arca testamenti et altare incensi. nunc autem cum 
 eadem repeteret, dixit de tabernaculo uncto et his quae in 
 illo essent, quod eadem unctione sanctificarentur et fierent 
 sancta: illud autem altare holocaustomatum, de quo prius 
 dixerat quod fieret sanctum sancti, eadem unctione nunc dixit 
 fieri sanctum sanctorum. unde datur intellegi tantundem ualere

 

 
 
 
 quod dictum fuerat sanctum sancti, quantum ualet quod dictum 
 est sanctum sanctorum, ac per hoc et illa omnia uncta, id 
 est totum tabernaculum et quaecumque in eo essent, quae 
 prius appellauerat sancta sanctorum, tantundem ualere quod 
 nunc ait sancta nec unumquodque eorum dici tantummodo 
 post istam unctionem sanctum sancti, uerum etiam sanctum 
 sanctorum, sicut altare holocaustomatum: ut iam nihil intersit, 
 quantum ad hanc appellationem adtinet, inter illa quae interius 
 intra uelum fuerant, id est ubi erat arca testimonii, 
 et cetera foris, nisi quod illa interius ita dicebantur sancta 
 sanctorum uel sanctum sanctorum, ut etiam ante unctionem 
 sic appellarentur, cetera uero unctione sanctificata sunt, ut 
 hoc nomen acciperent. quod otio discutiendum est quid ista 
 significent.

Cum scriptura narraret quo modo Moyses constituerit 
 tabernaculum, et extendit, inquit, aulaea super 
 tabernaculum, non utique desuper tecto, sed cingens 
 columnas, quia de columnis dixerat, quod statuerit tabernaculum.

Cum dixit: et super atrium in circuitu 
 tabernaculi et altaris, manifestat altare holocaustomatum 
 ad ostium tabernaculi forinsecus fuisse, ut atrio totum ambiretur 
 et esset altare infra atrium inter portam atrii et ostium 
 tabernaculi.

Notanda est res multum mirabilis, quod nube 
 descendente et inplente tabernaculum, quae tamen gloria 
 domini dicitur, non poterat Moyses intrare tabernaculum, qui 
 in monte Sina, quando legem primitus accepit, intrauit in 
 nubem, ubi erat deus. procul dubio ergo aliam personam

 

 
 
 
 tunc figurabat, aliam nunc: et tunc eorum qui participes 
 fiunt intimae ueritatis dei, nunc autem Iudaeorum, quibus 
 gloria domini, quae in tabernaculo est — quod est gratia 
 Christi - tamquam nubes opponitur non eam intellegentibus. 
 et ideo non intrat in tabernaculum testimonii. et hoc credendum 
 est semel factum, mox ut constitutum est tabernaculum, 
 significationis huius causa uel alicuius alterius. neque 
 enim semper sic erat nubes super tabernaculum, ut illuc 
 Moyses intrare non posset, quandoquidem non remouebatur 
 nubes, nisi cum eis hoc signum dabatur disiungendi, hoc est 
 castra mouendi ex eo loco ubi erant, et accedendi quo nubes 
 ducebat per diem, flamma per noctem. quae duo uicissim 
 etiam super tabernaculum manebant, ubi castra posuissent, 
 nubes per diem, flamma per noctem.

QVAEST. CLXXVII. Expositio tabernaculi. 
 
 
 Quoniam liber qui Exodus dicitur in constitutione tabernaculi 
 terminum sumit, de quo tabernaculo etiam per superiora 
 eiusdem libri multa dicuntur, quae faciant difficultatem intellegendi, 
 sicut solet omnis toTCofpacpia , id est loci alicuius 
 descriptio in omni historia facere, uisum est mihi de toto 
 ipso tabernaculo separatim dicere, quo intellegatur, si fieri 
 potest, quale illud et quid fuerit interim ad proprietatem 
 narrationis excepta et in aliud tempus dilata figurata

 

 

 
 
 
 significatione; neque enim aliquid ibi fuisse putandum est, quod 
 iubente deo constitueretur sine alicuius magnae rei sacramento, 
 cuius cognitio fidem formamque pietatis aedificet. 
 

 
 
 Iubet ergo deus Moysi facere tabernaculum decem 
 aulaeorum de bysso torta et hyacintho et purpura et cocco 
 torto Cherubin opere textoris. a αὐλαίας quas Graeci appellant, 
 Latini aulaea perhibent, quas cortinas uulgo uocant. non ergo 
 decem atria fieri iussit, sicut quidam neglegenter interpretati 
 sunt; non enim αὐλάς , sed ( αὐλαίας dixit. opere ergo textili 
 Cherubin iussit in aulaeis fieri, quorum aulaeorum longitudinem 
 esse praecepit cubitorum uiginti octo et latitudinem 
 cubitorum quattuor; cohaerere autem inuicem aulaea et coniungi 
 iuter se quinque hinc et quinque inde, ut spatium, 
 quod eis cingeretur, hoc esset tabernaculi spatium. quomodo 
 autem inter se conecterentur eadem quina aulaea, ita praecepit. 
 <et> facies illis. inquit, ansas hyacinthinas super 
 ora [summa] aulaei unius ex una parte in commissuram; 
 et sic facies super ora [summa] ad commissuram 
 secundam: id est, ubi committitur aulaeum aulaeo, tertium 
 scilicet secundo, quod secundum iam cum primo commissum 
 est, id est coniunctum atque conexum, faciem contra faciem 
 consistentia ex aduerso singula, quoniam inter se iussit quina 
 coniungi, ut ex aduerso constituerentur. utrum autem quadrum 
 spatium his concluderetur an rotundum, nondum adparet: sed 
 adparebit cum de columnis coeperit dicere, quibus protenduntur 
 aulaea. non ergo amplius quam de trium conexione dicere 
 uoluit, quae fit in duabus commissuris, secundi ad primum

 

 
 
 
 et tertii ad secundum, ut ex hac ueluti regula cetera iungerentur. 
 ansas ergo praecepit fieri primo aulaeo quinquaginta. 
 ex una parte, qua illi fuerat committendum secundum, et 
 ansas quinquaginta tertio aulaeo ex ea parte, qua secundo 
 coniungebatur ; ipsum autem secundum, id est inter utrasque 
 ansas quinquagenas medium, circulos habere uoluit quinquaginta 
 aureos utique ex una parte, per quos coniungeretur 
 quinquaginta ansis aulaei primi. ac per hoc consequens erat, 
 ut ex alia quoque parte circulos totidem haberet, per quos 
 coniungeretur ansis aulaei tertii. quod breuiter scriptura ita 
 dixit: et facies circulos quinquaginta aureos et coniunges 
 aulaeum ad aulaeum circulis; et erit tabernaculum 
 unum. circuli ergo quinquaginta aurei secundi 
 aulaei inserebantur quinquaginta ansis hyacinthinis primi 
 aulaei: quinquaginta circuli inserebantur et quinquaginta ansis 
 tertii aulaei; et deinceps ita ceteri conectebantur, ut quinque 
 complerentur atque ex aduersa parte alia similiter quinque. 
 

 
 
 Deinde dicit: et facies uela capillacia operire 
 super tabernaculum, id est, quae uenirent super non a 
 parte tecti, sed supercingendo. dicimus enim et sic aliquid 
 superponi, non quemadmodum tectum domus, sed quemadmodum 
 tectorium parietis tamquam super lineam fasciam. 
 undecim, inquit, uela facies ea. longitudo ueli unius 
 erit triginta cubitorum et quattuor cubitorum latitudo 
 ueli unius; mensura eadem erit undecim uelorum. 
 et coniunges quinque uela in se et sex uela in se.

 

 
 
 
 quomodo illa aulaea uoluit quina coniungi, sic ista uela 
 quinque et sex, quia undecim erant, non decem. et duplicabis, 
 inquit, uelum sextum secundum faciem tabernaculi, 
 ne moueret, quia inpariliter alterutrum occurrebant 
 sex et quinque. deinde dicit etiam ista uela capillacia quemadmodum 
 sibimet iungerentur. et idem dicit, sed fortasse 
 planius. et facies, inquit, ansas quinquaginta in ora 
 ueli unius quod contra medium est — id est contra 
 secundum, quia ipsum erit medium inter primum et tertium — 
 secundum commissuram, id est iuncturam. et quinquaginta 
 ansas facies super oram ueli, quod coniunctum 
 est ad secundum uelum, id est super oram tertii ueli, 
 quia coniungitur secundo. et facies circulos aereos 
 quinquaginta et coniunges circulos de ansis; et coniunges 
 uela et erit unum. circulos ergo medio uelo uoluit 
 adponi, id est secundo, quibus quinquagenis ansis iungeretur 
 primo et tertio. nihil hic aliud est nisi quod circulos non 
 aureos, sed aereos fieri nunc praecepit. ansas autem in aulaeis 
 hyacinthinas dixerat. in uelis autem capillaciis, quoniam tacuit 
 cuius modi essent ansae, quid nisi capillacias eas credibilius 
 accipimus? 
 

 
 
 Quod deinde sequitur ita est ad intellegendum difficile, 
 ut uerear, ne exponendo fiat obscurius. dicit enim: et subpones 
 <quod superabit> in uelis tabernaculi: dimidium 
 ueli quod superauerit subteges, quod abundat 
 de uelis tabernaculi subteges post tabernaculum. 
 cubitum ex hoc et cubitum ex hoc ex eo quod superat

 

 
 
 
 uelis de longitudine uelorum tabernaculi erit contegens 
 super latera tabernaculi, hinc atque hinc ut 
 operiat. cum sextum uelum iusserit duplicari secundum 
 faciem tabernaculi, quid dicat superare in uelis dimidium 
 ueli et quid dicat: cubitum ex hoc et cubitum ex hoc, 
 cum dimidium ueli quindecim cubita sint, quoniam triginta 
 cubitorum iussit esse unum uelum, quis facile intellegat? 
 aut si propterea superat de longitudine uelorum, quia prima 
 aulaea de bysso et cocco et purpura et hyacintho uiginti 
 octo cubitis longa esse praecepit, ista uero capillacia triginta 
 cubitorum esse uoluit, duobus cubitis superantur singula 
 aulaea singulis uelis capillaciis: quae in summam ducta excepto 
 undecimo. quod duplicari iussit, uiginti cubita excrescunt, 
 quibus superatur ambitus aulaeorum ambitu capillaciorum. 
 decem quippe uelorum cubita bina, quibus longiora 
 erant, uiginti faciunt: quorum ex utroque latere decem hinc 
 et decem inde poterant superare, non cubitum ex hoc et 
 cubitum ex hoc, sicut scriptura loquitur. quapropter differenda 
 mihi uidetur huius loci expositio, donec tabernaculum columnis 
 omnibus cum atrio, quod circumponitur, omni ex parte consistat. 
 fortassis enim per anticipationem aliquid dicit de his 
 uelis capillaciis, quod ad illa proficiat, de quibus nondum 
 locutus est. quod enim dicit: et facies uela capillacia 
 operire super tabernaculum, utrum uniuersum tabernaculum 
 his uelis cooperiri uelit cum atrio scilicet, de quo 
 circumponendo postea loquitur, an hoc interius tabernaculum, 
 quod decem aulaeis fieri iussit, incertum est. sequitur ergo 
 et dicit: et facies operimentum tabernaculo pelles 
 arietum rubricatas. etiam hoc operimentum utrum uniuerso 
 tabernaculo fieri iusserit in circuitu an interiori tantum, 
 similiter habetur incertum. quod uero adiungit: et

 

 
 
 
 operimenta pelles hyacinthinas desuper, hoc non in circuitu, 
 sed a tecto uelut camera accipiendum est. 
 

 
 
 Et facies, inquit, columnas tabernaculo de lignis 
 inputribilibus: decem cubitorum columnam unam et 
 cubiti unius et dimidii latitudinem columnae unius; 
 duos anconiscos columnae uni consistentes ex aduerso. 
 sic facies omnibus columnis tabernaculi. quare 
 iusserit fieri hos anconiscos. de quibus antea dixi quid essent, 
 non satis mihi adparet. si enim ad columnas portandas fierent, 
 quattuor ut minimum fierent; si autem, ubi serae incumberent, 
 etiam plures fierent: nam quinas seras singulis 
 columnis distribuit. nisi forte in his anconiscis non aliquis 
 usus, sed sola significatio sit, sicut in uelo undecimo capillacio. 
 nam columna duos anconiscos uelut brachia hinc atque 
 hinc extendens figuram crucis reddit. nunc iam uideamus 
 numerum columnarum, in quibus et forma tabernaculi possit 
 aduerti, utrum quadra an rotunda sit an oblongam habeat 
 quadraturam lateribus longioribus breuioribus frontibus sicut 
 pleraeque basilicae construuntur; hoc enim potius hic euidenter 
 exprimitur. nam ita dicit: et facies columnas tabernaculo, 
 uiginti columnas ab latere isto, quod respicit 
 ad aquilonem. <et> quadraginta bases argenteas facies 
 uiginti columnis, duas bases columnae uni in ambas 
 partes eius. et latus secundum contra austrum uiginti 
 columnas et quadraginta earum bases argenteas: 
 duas bases columnae uni in ambas partos eius et 
 duas bases columnae uni in ambas partes eius. repetitio 
 non moueat. quia locutionis est, ut omnes ita

 

 

 

 
 
 
 intellegantur de quibus non dicit. de basibus autem iam antea 
 diximus, cur una columna duas habeat, quia et capita hoc 
 loco bases uocat. 
 

 
 
 Videmus igitur uicenis columnis porrecta duo latera 
 tabernaculi aquilonis et austri. duo sunt reliqua, orientale et 
 occidentale, quae si totidem columnas habuissent, procul dubio 
 quadrum esset. quot autem habeant, de occidentali non tacetur, 
 de orientali tacetur: utrum quia non habuit et sola illic sine 
 columnis extendebantur aulaea ab extrema columna unius 
 lateris usque ad alterius alteram extremam, an aliqua causa 
 taceantur, ut etiam tacitae intellegantur, nescio. postea quippe 
 ex ipsa parte orientis decem columnae commemorantur, sed 
 atrii de quo post loquitur, quod huic tabernaculo circumponi 
 iubet. commemoratis ergo lateribus tabernaculi aquilonio et 
 australi in uicenis columnis deinde sequitur et adiungit dicens: 
 et retro tabernaculum per partem quae est contra 
 mare facies sex columnas. et duas columnas facies 
 in angulis tabernaculi a posterioribus. et ae-q uales 
 deorsum uersus et in se conuenientes erunt aequales 
 de capitibus in commissuram unam. sic facies ambobus 
 duobus angulis; aequales sint. et erunt octo 
 columnae et bases earum argenteae sedecim: duae 
 bases columnae uni et duae bases columnae uni in 
 ambas partes eius. de basibus similis ratio et similis 
 locutio est. latus itaque occidentis — nam hoc est ad mare — 
 columnis octo extenditur: sex mediis et duabus angularibus, 
 quas aequales ad unam commissuram dicit esse debere; credo, 
 quod angulus duo in se latera committat et sit columna angularis 
 lateri utrique communis, ista occidentali et aquiloniae,

 

 
 
 
 illa occidentali et australi. quod autem dicit etiam aequales 
 deorsum uersus, hoc utique dicit, ut ad perpendiculum librarentur, 
 ne robustiores essent infra quam supra, sicut pleraeque 
 columnae sunt. 
 

 
 
 Deinde dicit: et facies seras de lignis inputribilibus 
 quinque uni columnae ex una parte tabernaculi 
 et quinque seras columnae lateri tabernaculi secundo 
 et quinque seras columnae posteriori lateri tabernaculi 
 quod est ad mare. mirum si dubitari potest latus 
 orientale columnas non habuisse in hoc interiore tabernaculo, 
 cui postea circumponitur atrium. singulas quasque igitur 
 columnas omnium trium laterum habere seras quinas iubet. 
 et sera, inquit, media inter medias columnas pertrans- • 
 eat ab uno latere in aliud latus. hoc uidetur dicere, ut 
 de columna in columnam sera perueniret et per interuallum 
 columnarum porrigeretur a latere unius usque in latus alterius. 
 ac per hoc una ex his omnibus columna non erat habitura 
 proprias quinque seras; ad quam extremam quinque perueniebant 
 a columna sibi proxima uenientes. et columnas, inquit, 
 inaurabis auro et anulos facies aereos, in quos induces 
 seras, et inaurabis auro seras. ne columnae foraminibus 
 cauernarentur, quo intrarent serae, anulos fieri iussit, 
 quibus ex utraque parte continerentur fines serarum. proinde 
 intelleguntur hi anuli fixis in ligno ansulis pependisse, ut 
 extremas partes serarum possent capere et continere. 
 
 

 
 
 Et eriges, inquit, tabernaculum secundum speciem 
 quae monstrata est tibi in monte. et facies uelamen 
 de hyacintho et purpura et cocco torto et bysso neta;

 

 

 
 
 
 opus textile facies illud Cherubin. et superinpones 
 illud super quattuor columnas inputribiles inauratas 
 auro; et capita eaium aurea et bases earum quattuor 
 argenteae. et pones uelamen super columnas et induces 
 illuc interius quam uelamen est aream testimonii: 
 et diuidet uelamen uobis inter medium sancti 
 et inter medium sancti sanctorum. et operies de uelamine 
 aream testimonii in sancto sanctorum. haec 
 omnia manifesta sunt interius intra uelamen hoc quattuor 
 columnis inpositam fuisse arcam testimonii: quam non sic 
 operiri iussit uelamine, ut super arcae cooperculum iaceret 
 uelamen. sed ut contra statueretur. deinde dicit: et pones 
 mensam foris extra uelamen et candelabrum contra 
 mensam in parte tabernaculi quae respicit ad austrum; 
 et mensam pones in parte tabernaculi quae respicit 
 ad aquilonem. etiam hoc planum est. quod autem sequitur: 
 et facies adductorium de hyacintho et purpura et 
 cocco torto et bysso torta. opus uariatoris. et facies 
 uelamini quinque columnas et inaurabis illas auro: 
 et capita earum aurea. et conflabis eis quinque bases 
 aereas, cui usui uelamen hoc fiat quinque columnis extentum, 
 post adparebit; nam hic non adparet. uult enim illud esse 
 uelamen ostii tabernaculi. huius uidelicet interioris, cui circumponitur 
 atrium. deinde iubet altare fieri sacrificiorum et 
 holocaustomatum et dicit quemadmodum fiat, nondum autem 
 dicit ubi ponatur: sed hoc quoque post adparebit. 
 

 
 
 Hinc iam de atrio loquitur usque in finem, quod circumponendum 
 est tabernaculo illi, de quo prius constituendo

 

 
 
 
 locutus est. et facies, inquit, atrium, quod dicit graece 
 xWrw , non auXaiav : quod quidam interpretes nostri non discernentes 
 et hoc et illa aulaea. quas o:jXata?, non \'1..\')/.i:; Graeci 
 dicunt, atria interpretati sunt dicentes: et facies tabernaculum 
 decem atriorum, ubi decem aulaeorum dicere 
 debuerunt. nonnulli autem multo inperitiores "ianuas" interpretati 
 sunt et aoXaa et auXafa ;. sicut autem in lingua latina 
 inuenimus aulaea, quas Graeci a-jXata ? uocant, ita quam illi 
 appellant aoXyjv , nostri aulam uocauerunt. sed iam non atrium 
 isto nomine, sed domus regia significatur in latina lingua, 
 apud Graecos autem atrium. ergo: et facies, inquit, atrium 
 tabernaculo in latere quod respicit ad austrum et 
 tentoria atrii ex bysso torta: longitudo sit centum 
 cubitorum uni lateri. columnae eorum uiginti et bases 
 earum aereae uiginti et circuli earum et arcus earum 
 argentei. sic et lateri quod est ad aquilonem tentoria 
 centum cubitorum longitudinis: et columnae eorum 
 uiginti et bases earum aereae uiginti et circuli earum 
 et arcus columnarum et bases inargentatae argento. 
 latitudo autem atrii quae est ad mare tentoria [eius] 
 quinquaginta cubitorum. columnae eorum decem et 
 bases earum decem. et latitudo atrii quod est ad 
 orientem quinquaginta cubitorum; columnae eius 
 decem et bases earum decem. 
 

 
 
 Hic iam uidemus commemorari columnas ab oriente, 
 cum loquitur de atrio, et eas decem decem cum basibus

 

 
 
 
 aereis, sicut dixit etiam de occidentalibus. ubi difficillima 
 oritur quaestio. nam facile est quidem, ut accipiamus ab 
 oriente unum ordinem columnarum ad atrium pertinentium, 
 quo tabernaculum interius per omnes quattuor partes cingitur, 
 quia non habebat ex ea parte columnas tabernaculum interius; 
 ab occidente autem, ubi iam erant interioris tabernaculi 
 columnae octo, quomodo etiam istas decem, quas exterioris 
 atrii commemorat, accepturi sumus, ab occidente tamquam 
 duo sint ordines columnarum, interiorum octo et exteriorum 
 decem? quod si ita est, longiora erunt etiam latera atrii exterioris 
 quam tabernaculi interioris, ut sit, unde ab extremo 
 in extremum alius columnarum ordo dirigatur et non incurrat 
 in ordinem priorem ad interius tabernaculum pertinentem. et 
 si hoc est, consequens erit, ut uicenae illae columnae duorum 
 laterum tabernaculi interioris, austri et aquilonis, interuallis 
 breuioribus dirimantur quam illae uicenae, quas habet atrium 
 exterius ex eisdem lateribus. et quia illi exteriores ordines 
 uicenarum columnarum. sicut scriptura loquitur, centena cubita 
 tenent, isti interiores totidem columnarum quotlibet minus 
 cubita teneant, quoniam hoc scriptura non expressit, consequens 
 erit, ut octo illae columnae tabernaculi interioris in 
 latere occidentali rariores sint quam uicenae illae eiusdem 
 tabernaculi australes et aquiloniae, ut possit comprehendi 
 spatium quantum sufficit decem illis aulaeis circumtendendis, 
 quibus primitus dixit hoc tabernaculum fieri. habent enim 
 cubita uicena et octona, quae fiunt simul ducenta octoginta: 
 quorum si centena essent in lateribus duobus austri et

 
 
 
 aquilonis, ubi uicenarum columnarum ordines sunt, quadragena 
 utique cubita tenderentur per alia duo latera orientis et occidentis 
 et proportione occurrerent in octo columnis cubita 
 quadraginta sicut in uiginti columnis cubita centum; sed non 
 essent longiora latera exterioris atrii, quoniam centenis cubitis 
 definita sunt, et ideo non esset quemadmodum ille ordo decem 
 columnarum ab angulo australi in angulum aquilonium includeret 
 ordinem interiorum octo columnarum. proinde ut atrio 
 undique circumdetur interius tabernaculum, oportet illud esse 
 etiam longitudinis breuioris. atque ita necesse sit uicenas 
 eius columnas in duobus lateribus. quibus in longum porrigitur, 
 densius constitui, quam sunt atrii exterioris etiam ipsae 
 uicenae, et rarius octo columnas tabernaculi interioris a parte 
 occidentis quam decem ex eadem parte atrii exterioris, quoniam 
 quidquid minus cubitorum ex illis aulaeis extenditur in 
 columnis uicenis duorum laterum ad austrum et aquilonem 
 conpensandum est latitudine orientalis et occidentalis lateris, 
 ut ducenta octoginta cubita consummentur aulaeorum. non 
 enim sicut de uelis capillaciis, ubi unum plus est, ita et de 
 his aulaeis iussit aliquid duplicari. quapropter si tantum 
 breuiatur longitudo tabernaculi interioris, quod ab atrio exteriore 
 posset includi. ut in uicenis eius columnis non centena 
 cubita tendantur aulaeorum, sed uerbi gratia ut minimum 
 nonagena et sena, ut quaternis cubitis breuiora sint, haec 
 ipsa quaterna cubita, id est octo cubita in duobus aliis 
 lateribus utique tendenda sunt, orientali et occidentali: ac 
 sic in illis octo columnis occidentalibus tabernaculi interioris 
 non extenduntur cubita quadraginta, sed quadraginta quattuor 
 et alia quadraginta quattuor ab oriente. cum ergo in decem

 
 
 
 columnis exterioris atrii tenduntur cubita quinquaginta, in octo 
 autem interioris tabernaculi tenduntur cubita quadraginta 
 quattuor, rariora inueniuntur interualla interiorum octo columnarum 
 quam exteriorum decem, quia, si paria essent, ita in 
 columnis octo quadraginta cubita tenderentur, sicut quinquaginta 
 tendebantur in decem, quoniam quod sunt proportione 
 octo ad decem, hoc sunt quadraginta ad quinquaginta. quinarium 
 quippe numerum quadraginta octies habent, quinquaginta 
 decies. 
 

 
 
 Nec nos mouerent columnarum interualla disparia, quod 
 densiores in lateribus longitudinis ponerentur, ubi uicenae 
 sunt, rariores autem in latere latitudinis. ubi octo sunt, nisi 
 aliud existeret, quod urgeret mutare sententiam. cum enim 
 commemorasset longitudinem atrii ad mare habere tentoria 
 quinquaginta cubitorum et columnas decem et bases earum 
 decem et latitudinem atrii ad orientem item quinquaginta 
 cubitorum et columnas decem et bases decem, atque his 
 dictis perfecta uideretur forma tabernaculi cum atrio suo 
 undique ambiente. iniecit aliud, quod ubi et quomodo intellegendum 
 sit difficillime reperitur. et quindecim, inquit. 
 cubitorum tentoriorum altitudo lateri uni; columnae 
 eorum tres et bases earum tres. et latus secundum 
 quindecim cubitorum tentoriorum altitudo: columnae 
 eorum tres et bases earum tres. et portae atrii 
 tegimen uiginti cubitorum altitudo de hyacintho et 
 purpura et cocco neto et bysso torta uarietate acu 
 picta: columnae earum quattuor et bases earum 
 quattuor. haec ubi constituantur perfecta illa forma tabernaculi 
 non uideo; sed plane uideo eundem esse numerum

 

 
 
 
 columnarum decem, in tribus et tribus et quattuor, ternis 
 scilicet a lateribus et quattuor in medio. ac per hoc tentoria 
 illa quinquaginta cubitorum non contexta erunt, ne aditus in 
 atrio nullus sit, sed quindenis cubitis media uiginti cubita 
 separabuntur. ut faciant portae tabernaculi tegimen, hoc est 
 uelum. quod ornamento uelamentoque dependeat et teneat 
 spatium quattuor columnarum, quod portae atrii deputatum 
 atque separatum est. ideo uelamen ipsum a lateribus quindenum 
 cubitorum diuisum atque separatum etiam specie distingui 
 uoluit, ut opere acu picto quattuor illis coloribus uariaretur. 
 sed latera illa quindenum cubitorum hinc atque hinc ternas 
 columnas habentium si ad eandem lineae rectitudinem portae 
 atrii coniungantur, non erit spatium inter decem columnas 
 exterioris atrii et octo interioris tabernaculi, ubi sit altare 
 quinque cubitorum quadrum occupans spatium et ante ipsum 
 altare, ubi seruiatur altari, et inter ipsum et ostium tabernaculi 
 interioris. ubi sit labrum aeneum. sic enim poni iussum 
 est, unde manus et pedes sacerdotes lauent, quando intrant 
 tabernaculum uel quando accedunt. ut altari deseruiant: quod 
 nisi foris a tabernaculo in atrio intellexerimus, quomodo 
 possunt prius lauare manus et pedes et sic tabernaculum 
 introire? foris autem ab atrio non possumus altare statuere, 
 quia et tabernaculum et altare circumdari atrio praecepit. 
 restat igitur, ut illa latera quindenum cubitorum hinc atque 
 hinc et columnarum ternarum sic accipiamus a lateribus, ut 
 ipsa faciant interuallum totidem cubitorum inter portam atrii 
 et ostium tabernaculi interioris: portam quidem patentem 
 uiginti cubitis in quattuor columnis et habentem uelum acu 
 picto opere uariatum uiginti cubitorum, ostium uero tabernaculi 
 interius. ubi ponatur uelamen illud in quinque columnis 
 extentum: quod utique non intra illum ordinem octo

 
 
 
 columnarum, sed extra foris ad atrium positum intellegere debemus. 
 tunc enim erit uelum ostii tabernaculi, quod ostium tamquam 
 ualuis aperiebatur, ubi aulaea inter se circulis et ansis non 
 coniungebantur, aut, si forte intra illum ordinem octo columnarum 
 tabernaculi interioris, opponebatur hoc uelamen in 
 quinque columnis ostio tabernaculi, ut quando aperiebatur 
 interiora non nudarentur, ne a prospicientibus uiderentur. quod 
 tamen uelamen, siue interius ab illo ordine columnarum siue 
 exterius poneretur — quod non satis elucet — procul dubio 
 distabat moderato interuallo ab eodem ordine columnarum, 
 ne quinque columnae ad quattuor columnas densius constipatae 
 intercluderent potius aditum quam uelarent. 
 

 
 
 Secundum istum itaque modum et secundum hanc formam 
 tabernaculi nihil iam opus est uicenas illas columnas laterum 
 interioris tabernaculi ad austrum et aquilonem constituere 
 densiores et rariores illas octo facere quae ab occidente 
 fuerant. decem quippe illae atrii exterioris ab eadem parte 
 occidentis non longum ordinem faciunt columnarum, quo 
 includantur octo interiores, sed ternis ab utroque latere constitutis 
 et quattuor in porta spatium concludunt, ubi et altare 
 sit holocaustomatum intra portam atrii ante ostium tabernaculi 
 et labrum inter ostium tabernaculi et altare et interuallum 
 necessarium ministerio inter altare et portam atrii. et sic 
 illud totum spatium atrii concluditur columnis decem, tribus 
 ab aquilone et tribus ab austro et quattuor ab occidente, 
 tamquam si n graecam litteram facias. et sic adiungebatur 
 idem spatium longiori ordini columnarum tabernaculi interioris, 
 tamquam si ad litteram memoratam ex ea parte, qua non 
 habet. adiungas litterae productionem quae iota dicitur, ut 
 eius parte, quae in medio est, ab eo latere concludatur et

 
 
 
 restent hinc atque inde ex ipso iota reliquae partes. poterant 
 ergo numerari decem columnae in illo longo ordine partis 
 occidentalis tabernaculi interioris, sed cum illis octo adderentur 
 duae, quae fuerant ultimae in ordinibus laterum atrii 
 aquilonis et austri. nam et illae decem quae proprie ad 
 atrium pertinerent a parte occidentis, unde intrabatur ad 
 tabernaculum, ternas habebant in lateribus et quattuor in 
 fronte, ubi porta erat, atque ita spatium usui sacrificiorum 
 necessarium intra atrium ante tabernaculum amplectebatur. 
 in ternis autem columnis, quae fuerant a lateribus, tentoria 
 erant de bysso quindenorum cubitorum; in quattuor autem, 
 ubi porta erat, uelum erat uiginti cubitorum acu picto opere 
 uariatum. 
 

 
 
 Nec moueat quod ait scriptura: quindecim cubitorum 
 tentoriorum altitudo lateri uni; columnae eorum 
 tres et bases earum tres. et latus secundum quindecim 
 cubitorum tentoriorum altitudo; columnae 
 eorum tres et bases earum tres. et portae atrii 
 tegumen uiginti cubitorum altitudo. altitudinem quippe 
 eandem dicit, quae fuerat longitudo tentoriorum. eadem 
 quippe altitudo est cum texuntur, quae longitudo est cum 
 tenduntur. quod ne suspicari uideamur, alio loco id ipsum 
 scriptura commemorans ait: et fecerunt atrium quod est 
 ad austrum; tentoria atrii de bysso torta centum per 
 centum, id est centum cubita tentoriorum per centum cubita 
 spatii quod tenebant uiginti columnae. deinde sequitur: et

 

 
 
 
 columnae eorum uiginti et bases earum uiginti 
 aereae. et latus quod est ad aquilonem centum per 
 centum: et columnae eorum uiginti et bases earum 
 uiginti aereae. et latus quod est ad mare aulaea 
 quinquaginta cubitorum; columnae eorum decem et 
 bases earum decem: eadem dicit aulaea quae tentoria. 
 latus quod est ad orientem quinquaginta cubitorum 
 tentoria. post haec redit ad posteriora tabernaculi, ut ostendat 
 quemadmodum illae decem columnae spatium de quo 
 loquebatur atrii complectebantur. quindecim cubitorum, 
 inquit. quod est a dorso. dorsum appellat, quia posteriora 
 tabernaculi erant. id est a parte occidentis. et columnae, 
 inquit, eorum tres et bases earum tres. et a dorso 
 secundo hinc et hinc secundum portam atrii aulaea 
 quindecim cubitorum: columnae eorum tres et bases 
 earum tres. manifestum est certe eadem duo dorsa dici hoc 
 loco. cum commemorantur omnia quemadmodum facta sint, 
 quae latera dicebantur, quando praecipiebatur, ut fierent: 
 latera scilicet, quia hinc atque inde coniuncta portae occidentalis 
 atrii spatium concludebant, dorsa uero, quod a tergo 
 tabernaculi erant haec pars atrii, id est a parte occidentali. 
 sequitur autem et dicit: omnia aulaea atrii de bysso 
 torta. et bases columnarum aereae et ansae earum 
 argenteae et capita earum inargentata argento et 
 columnae inargentatae argento, omnes columnae 
 atrii. deinde adiungit quod nondum isto loco commemorauerat: 
 et uela<men portae) atrii opus uariatoris de hyacintho 
 et purpura et cocco neto et bysso torta uiginti

 

 
 
 
 cubitorum longitudinem et altitudinem. ecce ubi adparet 
 eandem dictam superius altitudinem, quae aulaeorum 
 extentorum fuerat longitudo. denique addit: et latitudinem 
 quinque cubitorum. tot enim cubitis latitudinis erigebantur 
 tentoria exterioris atrii sicut interioris cubitis quattuor. sic 
 autem et superius dixerat: longitudo autem atrii centum 
 per centum et latitudo quinquaginta per quinquaginta 
 et altitudo quinque cubitorum ex bysso torta. hanc 
 altitudinem dicens quam postea latitudinem dixit. quoniam 
 quae iacentium latitudo est. eadem erectorum altitudo. sicut. 
 quod paulo ante commemoraui. quae cum texuntur altitudo 
 est, eadem cum tenduntur longitudo est. 
 

 
 
 Nunc iam quod distuleram uideamus. quomodo ex hac 
 forma uniuersi tabernaculi, quam sicut potui ante oculos 
 conlocaui. difficultas illa soluatur de capillaciis uelis. quae 
 fortasse ideo erat abstrusior, quia per anticipationem ib 
 aliquid dictum est, quod proficeret operi, de quo postea 
 fuerat locuturus, cum atrium tabernaculo circumponendum 
 describeret. nunc itaque uerba ipsa uideamus. et subponesi 
 inquit, quod superabit in uelis tabernaculi: dimidium 
 ueli quod superabit subteges, quod abundat in uelis 
 tabernaculi subteges post tabernaculum. hoc totum, 
 quod dictum est. unum sensum habet quia "dimidium ueli 
 quod superauerit, hoc est id quod abundauerit de uelis 
 tabernaculi. subtegendum est post tabernaculum." quomodo 
 ergo superet, id est abundet et restet dimidium ueli, ex illa 
 serie conexorum uelorum oportet inquirere, quoniam quinque 
 in se et sex in se conecti uoluit, sicut superius loquens

 

 
 
 
 dixerat, sextum uelum a facie tabernaculi duplicandum, id est 
 ab oriente. totiens enim posteriora tabernaculi a parte occidentis 
 esse significauit, id est ad mare. quid igitur facies tabernaculi 
 nisi pars illa intellegenda est, quae est ad orientem? pars 
 ergo illa, qua uela quinque conexa sunt, habet cubita centum 
 quinquaginta, hoc est quinquies tricena — tricenorum enim 
 cubitorum erant singula, sicut ea deus fieri iusserat — illa 
 uero pars in qua erant non quinque, sed sex uela sibimet 
 similiter nexa, cubita habebat centum octoginta, id est sexies 
 tricena; ac per hoc duplicato ex eis uno uelo, sicut iussum 
 est, secundum faciem tabernaculi minuebantur in ea duplicatione 
 cubita quindecim: quibus detractis centum sexaginta 
 quinque remanebant. et ideo post centum quinquaginta cubita, 
 quibus illi parti quinque uelorum etiam ista pars sex uelorum 
 aequabatur, superabant atque abundabant cubita quindecim. 
 illinc enim erant a parte quinque uelorum cubita centum 
 quinquaginta; hinc autem a parte sex uelorum duplicato uno 
 uelo secundum faciem tabernaculi erant cubita centum sexaginta 
 quinque. plus ergo habebat pars ista cubita quindecim. 
 hoc dicit dimidium ueli, quod iubet subtegi post tabernaculum. 
 ut, quia illud a facie duplicatum est, hoc dimidium redundans 
 a posteriore parte tabernaculi non duplicaretur, sed subtegeretur, 
 id est omnia ipsa quindecim cubita subtermissa tegerentur, 
 ac sic et ipsa illi longitudini detraherentur, sicut illa 
 itidem quindecim a facie tabernaculi unius ueli duplicatione 
 detracta sunt, eoque modo centum quinquaginta cubitis quinque 
 uelorum occurrerent ex alia parte centum quinquaginta cubita 
 sex uelorum: triginta scilicet cubitis de centum octoginta

 
 
 
 detractis a facie tabernaculi uelo duplicato et a posterioribus 
 tabernaculi dimidio uelo subtecto. 
 

 
 
 Iam illud quod sequitur aliud est et aliam quaestionem 
 infert, propter quam maxime huius loci expositionem differendam 
 putaui, ut prius et formam constituendi tabernaculi et 
 de atrio circumponendo quod scriptum est uideremus. sequitur 
 ergo: cubitum ei hoc et cubitum ex hoc ex eo quod 
 superat uelis de longitudine uelorum tabernaculi 
 erit contegens super latera tabernaculi, hinc atque 
 hinc ut operiat. aliud est quod superabit una pars sex 
 uelorum aliam partem quinque uelorum propter ampliorem 
 uelorum numerum, unde iam diximus; aliud quod superabit 
 de longitudine uelorum, unde nunc dictum est. ita enim non 
 pars parti comparatur et altera alteram superare inuenitur: 
 illa scilicet, quae uela sex habet, illam, quae uela quinque 
 habet. quae ambae ut sibimet aequarentur, a facie tabernaculi 
 facta est unius ueli duplicatio, a tergo dimidii subtectio; sed 
 ipsa uela capillacia comparata aulaeis, ex quibus decem iussit 
 fieri interius tabernaculum quattuor coloribus textis, longiora 
 reperiuntur cubitis binis. ea enim erant aulaea singula cubitorum 
 uiginti octo, ista triginta. ideo hic non ait: ex eo quod 
 superat de uelis, sed: ex eo quod superat uelis de 
 longitudine uelorum. quid est ergo: cubitum ex hoc et 
 cubitum ex hoc erit contegens super latera tabernaculi 
 , nisi quia illa longitudo in qua binis cubitis uela capillacia 
 longiora sunt aulaeis singulis singula non tota in unam

 

 
 
 
 partem cogenda est, id est ut quidquid superat, ad posteriora 
 tabernaculi colligatur, sed distribuatur ex aequo tantumque 
 eius ad priora tabernaculi quantum ad posteriora tribuatur; 
 id est, quoniam duo cubita in singulis uelis eandem quae 
 superat longitudinem faciunt, ut cubitum inde auferat pars 
 ista et cubitum illa; ita de singulis cubitis suis habebit pars 
 ista cubita decem et illa de suis singulis decem, quoniam 
 decem uela binis cubitis longiora uiginti cubitorum longitudinem 
 faciunt, qua uidentur superare serie sua seriem 
 aulaeorum? 
 
 

 
 
 Deinceps uidendum est haec uiginti cubita. quae 
 superant de longitudine uelorum, cui spatio cingendo proficiant. 
 si enim uelis capillaciis interius tabernaculum circumtegitur, 
 ita superant, ut quid ex eis cooperiatur non sit 
 omnino. unde restat etiam ipsa subtegi et subtegendo detrahi. 
 quod scriptura non dicit. aulaea quippe decem, quae habent 
 cubita uicena et octona, quibus interius tenditur tabernaculum, 
 circumplectuntur spatium quantum possunt circumplecti cubita 
 ducenta octoginta: unde latera illa longiora, australe et aquilonium, 
 habentia uicenas columnas auferunt ex his cubitis 
 centena cubita; restant octoginta. quae duobus reliquis lateribus 
 breuioribus, orientali, quod non habet ordinem columnarum, 
 et occidentali, ubi erant columnae octo. quadragena 
 distribuantur. proinde in capillaciis <uelis>, quoniam detractis 
 triginta cubitis trecenta restabant, si trecentis cubitis capillaciorum 
 uelorum ducenta octoginta cooperiar.tur aulaeorum, 
 ita supererunt uiginti, ut non sit quod ex eis tegatur. proinde 
 duo illa cubita, quae singula capillacia plus habent, ex quibus 
 summa uiginti cubitorum collecta est, sic distribuenda sunt: 
 cubitum ex hoc et cubitum ex hoc; id est, ne omnia in

 
 
 
 unam partem cogantur, ut proficiant operiendis lateribus 
 tabernaculi, sed exterioris atrii, id est omnia illa trecenta 
 cubita uelorum capillaciorum extrinsecus tabernaculum cingant. 
 adiunctis quippe lateribus atrii exterioris centenum cubitorum. 
 id est austri et aquilonis, quinquagena cubita supersunt 
 orientis et occidentis, quae omnia fiunt trecenta, quibus 
 cooperiendis capillaciorum trecentena sufficiunt. hoc est quod 
 ait: cubitum ex hoc et cubitum ex hoc, id est: distributio 
 duorum cubitorum, quibus unumquodque uelum capillacium 
 longius est. hoc est ex eo quod superat uelis de longitudine 
 uelorum erit contegens super latera tabernaculi, 
 illa scilicet exteriora, quae ad atrium pertinent, hinc 
 atque hinc ut operiat, nec illa ipsius atrii, quae centenis 
 cubitis et uicenis columnis tenduntur; ipsa enim non sunt 
 facta longiora quam illa interioris tabernaculi quae decem 
 aulaeis tenduntur et uicenas etiam ipsa columnas habent. nam 
 sicut interioris tabernaculi duo latera ab aquilone et austro 
 centenis cubitis porriguntur, ita et exterioris atrii. non ergo 
 ad ipsa exteriora totidem columnarum latera tegenda capillaciorum 
 uelorum proficit longitudo, qua longitudinem superant 
 aulaeorum. tantum enim dant exterioribus lateribus, quantum 
 et interioribus darent, id est cubita centena, quae fiunt 
 ducenta. sed quia lateribus orientis et occidentis sufficerent 
 latera quadragena, si tantummodo interius tabernaculum uelis 
 capillaciis cingeretur, additis autem lateribus atrii creuit 
 tabernaculi latitudo, ut tegendis lateribus orientali et occidentali 
 iam non quadragena, sed quinquagena cubita sint necessaria, 
 ad ea tegenda proficere potuit capillaciorum uelorum 
 longitudo amplior quam aulaeorum, ut non ambo cubita, 
 quibus binis longiora sunt, ex una parte inpenderentur, sed: 
 cubitum ex hoc et cubitum ex hoc, ac sic haberet ex 
 ipsa superabundantia latus orientale cubita decem et

 

 

 
 
 
 occidentale alia decem. uiginti enim sunt bina -decem, quia ueli undecimi 
 cubita triginta duplicatione et subtectione ab hoc 
 ambitu detrahuntur. 
 

 
 
 Sed quoniam id quod latine interpretatum est: cubitum 
 ex hoc et cubitum ex hoc ex eo quod superat uelis 
 de longitudine uelorum tabernaculi erit contegens 
 super latera tabernaculi, graecus habet TrXcqua , quae latini 
 nonnulli non "latera" sed "obliqua" interpretati sunt, 
 merito mouet, quia etsi nihil hic uideatur obliquum, ubi 
 omnes anguli quattuor laterum recti sunt, rcXcqua tamen dici 
 latera illa non possunt, quorum unum est in facie, alterum 
 retro, id est orientale et occidentale, sed TrXafia dici possunt 
 a dextro et sinistro, id est aquilonium et australe: cum ergo 
 non sint ea ttXafia , quae habent cubita quinquagena, quibus 
 lateribus tegendis proficere potuisse diximus superantem longitudinem 
 capillaciorum uelorum, quomodo erit uerum: cubitum 
 ex hoc et cubitum ex hoc ex eo quod superat uelis de 
 longitudine uelorum tabernaculi erit contegens super 
 latera tabernaculi? sed nimirum de illis lateribus tegendis 
 loquitur, quae etiam dorsa appellat quindenorum cubitorum 
 columnarumque ternarum, quae cum porta atrii habente cubita 
 uiginti et columnas quattuor quinquaginta conplent cubita et 
 columnas decem. haec latera ex istis suis finibus in medium 
 posuerunt atrii portam, ex illis autem ostium tabernaculi; 
 inter portam atrii et ostium tabernaculi spatium iacet, quantum 
 cubita illa concludunt uiginti a porta et dextra laeuaque 
 quindena. in eo spatio est altare holocaustomatum intra 
 portam atrii ante ostium tabernaculi; et inter altare et ostium 
 tabernaculi labrum aereum, ubi sacerdotes manus et pedes

 

 
 
 
 lauabant. diligenter autem mensuris examinatis fortasse in 
 istis lateribus ternarum columnarum, quae icXayia graece dicta 
 sunt, nonnulla etiam obliquitas inuenitur, ut non frustra 
 quidam interpretes nostri "obliqua" interpretarentur, quae in 
 graeco rcXcqua repererunt. non enim uela capillacia quindenis 
 cubitis suis possunt tegere quindena cubita tentoriorum in 
 illis lateribus, nisi posterioribus partibus tabernaculi, antequam 
 ad illa latera deflectantur, non amplius quam dena cubita 
 inpenderint. ac sic ex linea recta posterioris tabernaculi, id 
 est a parte occidentis — quae linea cum habuisset octo 
 columnas pertinentes ad interius tabernaculum, decem habere 
 coepit additis lateribus atrii exterioris, et cum habuisset 
 cubita quadraginta ad octo columnas pertinentia. quinquaginta 
 habere coepit in columnis decem — ex hac ergo linea cum 
 tecta fuerint uelis capillaciis dena cubita ab utroque angulo 
 uenientia, restabunt in medio triginta non tecta uelis capillaciis, 
 sed illis tantummodo aulaeis, in quorum triginta 
 cubitorum medio, per quotlibet cubita tenderentur, erat ostium 
 tabernaculi. proinde illa latera ternarum columnarum et quindenorum 
 cubitorum, si ex illis finibus suis, quibus iungebantur 
 portae atrii, patebant inter se cubitis uiginti, quia tantum 
 habebat porta quae illa latera dirimebat, ex aliis autem finibus, 
 quibus haerebant posteriori illi lineae tabernaculi, de qua 
 locuti sumus, habebant inter se cubita triginta, procul dubio 
 erant obliqua, quoniam plus inter se patebant ex hac parte, 
 ubi habebant media cubita triginta, quam ex illa parte, ubi 
 habebant media cubita uiginti. ita illa decem cubita capillaciorum 
 uelorum, quod erat dimidium abundantis longitudinis, 
 quae proficiebant posteriori parti tabernaculi, hoc est occidentali, 
 sicut alia decem proficiebant priori parti, id est orientali,

 

 
 
 
 quinis cubitis conplebant tecturam laterum illorum, quae graece 
 irXaYta dicta sunt, inde quinque et hinc quinque. quae si 
 defuissent, dena cubita tegerentur in eisdem lateribus et 
 quina nuda essent. itaque, quantum mihi uidetur. melius 
 intellegitur hinc esse dictum: cubitum ex hoc et cubitum 
 ex hoc ex eo quod superat uelis de longitudine 
 uelorum tabernaculi, non quia erant, cum hinc et inde 
 quina essent, sed quia ex illa longitudine redundabant, in qua 
 binis cubitis erant aulaeis capillacia longiora, ex quibus duobus 
 cubitis uniuscuiusque ueli cubitum profecerat parti 
 orientali: restabat utique alterum cubitum parti occidentali, 
 ut cubitum ex hoc et cubitum ex hoc esset contegens 
 super itXdyia tabernaculi. unde dictum est: hinc atque hinc 
 ut operiat. quia non operiebat totum, si eadem quina 
 cubita defuissent. 
 
 

 
 
 Nunc iam quoniam satis disputatum est. quomodo illa 
 omnia intellegenda sint, quae in tabernaculi constitutione 
 uidebantur obscura. breuiter, si possumus, enitamur ostendere 
 quid sit eadem disputatione confectum. ab occidente igitur 
 intrabatur et prima erat ingrediendi porta atrii, quae patebat 
 uiginti cubitis et habebat quattuor columnas, quibus dependebat 
 uelum uiginti cubitis extentum, erectum autem cubitis 
 quinque, quattuor illis saepe commemoratis coloribus acu 
 picto opere uariato. hac porta ingrediens excipiebatur atrio, 
 cuius latera dextra laeuaque quindenis cubitis et ternis 
 columnis porrigebantur introrsus, ut in medium ponerent 
 ostium tabernaculi interioris in ea parte quo perueniebant, 
 sicut in medio ponebant portam atrii ab ea parte unde incipiebant. 
 hoc itaque atrium latius erat quam longius. nam 
 longitudo eius erat a porta ipsius usque ad ostium

 
 
 
 tabernaculi interioris in cubitis ferme quindecim: latitudo autem 
 circa portam in cubitis uiginti, circa ostium uero in cubitis 
 triginta. unde obliqua illa latera fuisse intelleguntur, quae 
 dextra laeuaque in columnis ternis et quindenis cubitis erant. 
 in hoc atrio erat altare sacrificiorum quadratum, quinque scilicet 
 cubitis longum et totidem latum. inter portam et altare 
 spatium erat, ubi uersabantur qui sacrificia inponebant altari; 
 introrsus uero inter altare et ostium tabernaculi locus erat 
 cineris ante altare et deinde labrum aeneum, ubi manus et 
 pedes sacerdotes lauabant uel altari in atrio seruituri uel 
 tabernaculum interius ingressuri. tentoria porro huius atrii in 
 lateribus ternarum columnarum byssina erant extenta cubitis 
 quindenis, erecta cubitis quinis. 
 

 
 
 Ab hoc ergo atrio intrabatur ostium tabernaculi, cum 
 transisses altare et labrum aeneum. intrabatur autem apertis 
 aulaeis, quibus decem, quinque hinc et quinque inde. ex aduerso 
 sibimet constitutis totum ipsum interius tabernaculum 
 cingebatur. quod ostium ingresso occurrebat uelum, quod ad 
 ostium fuerat oppositum, in quinque columnis extentum, extentum 
 illis quattuor coloribus: quod uelum cum faciendum 
 praeciperet. adductorium uocauit, credo quod curreret ducendo 
 et reducendo, cum operiret atque aperiret ingressum. 
 transito isto uelo excipiebat pars tabernaculi media inter hoc 
 uelum et illud alterum interius, quod columnis quattuor fuerat 
 inpositum, ex illis quattuor coloribus factum. et separabat 
 inter sancta quae forinsecus erant et sancta sanctorum interius 
 posita. in hoc itaque medio spatio inter ista duo uela mensa 
 erat aurea, quae habebat panes propositionis in parte aquilonis 
 et contra eam candelabrum aureum septem lucernarum 
 in parte austri. huc usque secundis sacerdotibus licebat intrare.

 

 
 
 
 
 

 
 
 Interius autem, id est in sancto sanctorum ultra uelum 
 quattuor columnarum, arca erat testimonii deaurata, in qua 
 erant tabulae lapideae legis et uirga Aaron et urna aurea 
 cum manna et propitiatorium desuper aureum, ubi stabant 
 duo cherubin alis obumbrantes propitiatorium et intuentes 
 inuicem et ipsum. ante arcam uero, id est inter arcam et 
 uelum, positum erat altare incensi, quod aliquando aureum 
 dicit scriptura, aliquando deauratum, aureum utique appellans 
 quod erat inauratum. ad haec sancta sanctorum nisi summo 
 sacerdoti non licebat intrare cotidie propter inferendum incensum, 
 semel autem in anno cum sanguine ad purificandum 
 altare et, si quando forte exigebat necessitas pro peccato 
 sacerdotis aut uniuersae synagogae, sicut in Leuitico scriptum 
 est. sic intrabatur tabernaculum ab occidente, id est a porta 
 atrii usque ad latus orientale introrsus ubi erat arca testimonii. 
 
 

 
 
 Hoc autem interius tabernaculum, quod incipiebat non 
 a porta atrii sed ab ostio, quod appellabatur ostium tabernaculi, 
 et finiebatur in longum latere orientis, ubi erat arca 
 testimonii, decem aulaeis concludebatur, quorum erant singula 
 uiginti octo cubitorum, quinque hinc et quinque inde, sibimet 
 conexa ansulis et circulis et ex aduerso sibimet constituta, et 
 columnis uicenis in lateribus longioribus aquilonis atque austri 
 et columnis octo a latere occidentis, a latere autem orientis 
 nullis columnis, sed solis aulaeis. quae aulaea decem erigebantur 
 in cubitis quattuor et per totum circuitum tendebantur 
 in cubitis ducentis octoginta: quorum centena in lateribus 
 erant longioribus austri et aquilonis per uicenas columnas, 
 quadragena uero cubita in reliquis duobus lateribus breuioribus: 
 uno occidentis per columnas octo, altero orientis, ubi 
 columnae non erant, sed sola tendebantur aulaea de solis

 

 
 
 
 duabus angularibus columnis, mediis autem nullis; et erant 
 haec aulaea decem de quattuor coloribus texta. hoc ergo interius 
 tabernaculum circumdabatur atrio ab austro uiginti 
 columnis et ab aquilone uiginti. quae duo atrii latera aequalem 
 habebant longitudinem cum lateribus interioris tabernaculi, 
 quia et ipsa uicenis columnis porrigebantur in cubitis totidem, 
 id est centenis. a latere autem orientis atrium concludebatur 
 columnis decem, cubitis quinquaginta: qui ordo columnarum 
 rectus erat et incurrebat in illas duas angulares interioris 
 tabernaculi, quas solas orientis pars habebat; proinde cum 
 ipsis conplebantur decem. a latere autem occidentis habebat 
 quidem atrium decem columnas, non tamen recto ordine, sed, 
 sicut iam ostendimus, tamquam triporticum quattuor a porta 
 et ternas a lateribus. 
 

 
 
 Vniuersum autem atrium in circuitu tabernaculi tentoriis 
 byssinis cingebatur, quae erigebantur cubitis quinque. 
 his superueniebant uela capillacia undecim, ex una parte 
 quinque sibimet conexa, ex alia sex. in conexione ergo quinque 
 uelorum cubita erant centum quinquaginta; ex alia uero 
 parte in conexione sex uelorum cubita erant centum octoginta, 
 quoniam uela singula tricenorum fuerunt cubitorum. sed ut 
 alia pars alteri coaequaretur, duplicatum est unum uelum a 
 facie tabernaculi, id est ab oriente, et subtectum est dimidium 
 uelum a parte posteriore, id est ab occidente. atque ita subtracta 
 sunt cubita triginta, quanta erat ueli unius longitudo, 
 et remanserunt centum quinquaginta, quot etiam ex parte 
 altera fuerunt. circuitus itaque uelorum capillaciorum, quo 
 cingebatur atrium tabernaculi, trecentis cubitis tendebatur, 
 sicut circuitus decem aulaeorum interioris tabernaculi cubitis 
 ducentis octoginta. aulaea quippe singula habebant cubita

 
 
 
 uicena et octona in longitudinem, capillacia uero uela tricenis 
 cubitis longa erant. quapropter ex ambitu aulaeorum interioris 
 tabernaculi, qui erat in cubitis ducentis octoginta, centena 
 cubita in lateribus longioribus erant austri et aquilonis et 
 quadragena in duobus breuioribus orientis et occidentis; ex 
 ambitu autem capillaciorum uelorum, quo atrium exterius 
 tegebatur, quia ambitus erat in cubitis trecentis, centena erant 
 in lateribus longioribus austri et aquilonis, quoniam aequalia 
 erant lateribus tabernaculi interioris, quinquagena autem in 
 duabus reliquis partibus orientis et occidentis. ac per hoc 
 duo illa cubita, quibus longius erat aulaeo uelum capillacium, 
 non lateribus austri et aquilonis, quae paria erant atrii exterioris 
 et tabernaculi interioris, sed lateribus orientis et occidentis 
 proficiebant. in eis enim lateribus creuerat tabernaculi 
 latitudo circumposito extrinsecus atrio. sed quinquaginta cubita 
 uelorum capillaciorum a parte orientis per decem columnarum 
 rectum ordinem tendebantur eisque proficiebat unum cubitum 
 ex duobus illis. quibus eorundem uelorum maior fuerat longitudo; 
 alia uero cubita quinquaginta, quae occidentali lateri 
 debebantur, quibus alterum ex duobus illis cubitum proficiebat, 
 non tendebantur per columnarum ordinem rectum. ibi enim 
 erat illa tamquam triporticus, quae concludebat spatium atrii. 
 ubi esset altare sacrificiorum, quattuor columnis a porta et 
 a lateribus ternis. ac per hoc non poterant etiam portam 
 cingere illa cubita quinquaginta, sed usque ad cooperienda 
 - obliqua illa latera tendebantur, quae in columnis ternis et 
 quindenis cubitis erant. erigebantur autem capillacia uela

 
 
 
 cubitis quattuor eisque tegebantur atrii tentoria byssina, quorum 
 erat erectio in cubitis quinque. 
 

 
 
 Pelles uero rubricatae super capillacia uela ueniebant. 
 desuper autem, id est a parte tecti uice camerae tabernaculum 
 pellibus hyacinthinis tegebatur: utrum cum atrio et spatium 
 illud interius. non adparet; sed credibilius est atrii spatia 
 quae inter exteriores et interiores columnas erant, caelum 
 apertum habuisse, maxime illud occidentis, ubi erat altare 
 sacrificiorum.

QVAEST. I. Si autem anima peccauerit et audierit 
 uocem iurationis et ipse testis fuerit aut uiderit aut 
 conscius fuerit, si non nuntiauerit. et accipiet peccatum. 
 hoc est: si non nuntiauerit, accipiet peccatum. 
 quod enim additum est "et", locutionis est usitatae in scripturis. 
 uerum iste sensus quia obscurus est, exponendus 
 uidetur. hoc enim uidetur dicere, peccare hominem, quo 
 audiente iurat aliquis falsum, et scit eum falsum iurare et 
 tacet. tunc autem scit, si ei rei de qua iuratur testis fuit 
 aut uidit aut conscius fuit, id est aliquo modo cognouit aut 
 oculis suis conspexit aut ipse qui iurat illi indicauit; ita 
 enim potuit esse conscius. sed inter timorem huius peccati 
 et timorem proditionis hominum non parua existit plerumque 
 tentatio. possumus enim paratum ad periurium admonendo

 

 
 
 
 uel prohibendo a tam graui peccato reuocare; sed si non 
 audierit et coram nobis de re quam nouimus falsum iurauerit, 
 utrum prodendus sit, si proditus etiam in periculum mortis 
 incurrat, difficillima quaestio est. sed quia non hic expressit 
 cui hoc indicandum est, utrum illi cui iuratur an sacerdoti 
 uel cuipiam qui non solum eum persequi non potest inrogando 
 supplicium sed etiam orare pro illo potest, uidetur mihi quod 
 se homo soluat etiam a peccati uinculo, si indicet talibus, 
 qui magis possunt prodesse quam obesse periuro siue ad 
 corrigendum eum siue ad deum pro illo placandum, si et ipse 
 confessionis adhibeat medicinam.

Post hoc autem peccati genus, quod de periurio alicuius 
 non indicato commemorauit, nullum pro eo sacrificium iussit 
 offerri; sed deinde subiunxit: anima quaecumque tetigerit 
 omnem rem inmundam aut morticini aut a fera capti 
 inmundi aut eorum quae sunt morticina abominationum 
 inmundarum, morticinum iumentorum inmundorum 
 aut tetigerit ab inmunditia hominis, ab omni 
 inmundita eius, quam si tetigerit inquinabitur, et 
 latuerit eum, post hoc autem cognouerit et deliquerit. 
 neque hic sacrificium pro isto genere peccati quod offerretur 
 commemorauit, sed adhuc adiecit et ait: anima quaecumque 
 iurauerit distinguens labiis malefacere aut benefacere 
 secundum omnia quaecumque distinxerit homo 
 cum iureiurando, et latuerit eum, et id cognouerit,

 

 
 
 
 et peccauerit unum ex his, et confessus fuerit peccatum, 
 pro quo peccauit aduersus ipsum. his omnibus 
 sine aliqua interpositione sacrificii conexis et explicatis adiungit 
 et dicit: et offeret pro his quae deliquit domino, 
 pro peccato quo peccauit, feminam ab ouibus agnam 
 aut capram de capris pro peccato; et exorabit pro 
 eo sacerdos pro peccato et remittetur illi peccatum. 
 quid est ergo, quod pro tacito cuiusquam periurio et pro eo, 
 quod tangitur morticinum uel aliquid inmundum, nullum sacrificium 
 commemorauit, pro eo uero peccato, ubi falsum quisquam 
 nesciens iurat, dixit offerri agnam uel capram? an pro 
 omnibus supra dictis hoc sacrificium oportet intellegi? uoluit 
 enim prius omnia enumerare et sic inferre quo sacrificio possint 
 expiari. sed in eis omnibus supra dictis generibus peccatorum 
 sunt quaedam propter locutionum modos subobscure posita, 
 sicuti est quod ait: morticinum iumentorum. ea enim, 
 quae a Graecis xnjvn ; appellantur, plerique nostrorum "iumenta" 
 interpretati sunt: quod nomen in latina consuetudine 
 eorum animalium est, quorum laboribus adiuuamur maxime 
 in portandis oneribus, sicuti sunt equi, asini, muli, cameli et 
 si quid huius modi: quae uero Graeci y.rijv"fį uocant, tam late 
 intelleguntur, ut omnia aut prope omnia pecora isto nomine 
 concludantur. et ideo nouo genere locutionis uelut TXsovaofjui ) 
 additum est in graeco "i n III n n do rum", cum diceretur "i umentorum", 
 quoniam sunt etiam munda pecora, quae xtrjvrj 

 

 
 
 
 appellantur. quae autem iumenta usus latinus appellat, secundum 
 legis distinctionem nonnisi inmunda sunt.

Item quod ait: anima quaecumque iurauerit distinguens 
 malefacere aut benefacere, quaeritur 
 quid dixerit "distinguens". assidue quippe hoc uerbum 
 ponit scriptura. unde est et illud: reddam uota mea, quae 
 distinxerunt labia mea; item dicitur ad Ezechielem: cum 
 dicam iniquo: morte morieris; et tu non distinxisti 
 neque locutus es; item scriptum est: si qua in domo 
 patris sui constituta uouerit uotum, distinguens 
 labiis suis aduersus animam suam. uidetur ergo ista 
 distinctio quasi definitio esse, qua secernitur aliquid a 
 ceteris, quae solo dicto non tenentur. sic ergo accipiantur, 
 tamquam dictum sit: anima quae iurauerit, definiens 
 labiis malefacere aut benefacere, secundum omnia 
 quae definierit homo cum iureiurando, et latuerit 
 eum — id est nesciens faciendum esse uel non faciendum 
 iurauerit facere — et id cognouerit. et peccauerit unum 
 ex his — siue quia iurauit, antequam cognosceret, siue quia 
 fecit quod iurauit et cognouit postea quia non fuit faciendum 
 neque iurandum — et confessus fuerit peccatum pro 
 quo peccauit, id est peccatum quod peccauit: locutio est 
 enim. quod autem addidit: aduersus ipsum, quid intellegitur 
 nisi: aduersus ipsum peccatum confessus fuerit, id est confitendo 
 peccatum accusauerit? et offeret pro his quae 
 deliquit domino, pro peccato quo peccauit feminam 
 ab ouibus agnam — usitata locutione agnam feminam 
 dicit, quasi possit esse non femina — aut capram de capris, 
 sicut agnam de ouibus, quasi possit esse aut agna nisi de

 

 
 
 
 ouibus aut capra nisi de capris. nonnulla autem quaestio est, 
 immo non parua, quid sit quod assidue dicit: post hoc 
 autem cognouerit et deliquerit, quasi tunc fiat delictum, 
 cum fuerit cognitum. an potius quia nisi pro cognito satisfieri 
 non potest? sed non ait: post hoc autem cognouerit et 
 paenituerit eum. quid ergo est: post hoc cognouerit et 
 deliquerit? an si post cognitionem deliquerit? ut, si sciens 
 fecerit quod faciendum non esset. tunc delicto purgatio debeatur. 
 sed non ita praelocutus est. ea quippe uidetur exsequi 
 peccata quae ab ignorantibus et per hoc a nolentibus committuntur. 
 fortassis ergo aliquo genere locutionis deliquerit 
 dictum est "delictum esse didicerit". an potius conuerso 
 ordine dictum est — quia et talia genera locutionis habet 
 scriptura — quod per alia loca similia recto ordine dicebatur? 
 nam cum alibi totiens scriptum sit: et deliquerit et cognitum 
 fuerit ei, hic tantum conuerso, ut dixi, ordine prius 
 dictum est cognouerit. deinde et deliquerit. ordine autem 
 suo ita dici posset [tantum]: anima quaecumque tetigerit 
 omnem rem inmundam aut morticini aut a fera capti inmundi 
 aut eorum quae sunt morticina abominationum inmundarum, 
 morticinum iumentorum inmundorum, aut tetigerit 
 ab [omni] inmundita hominis, ab omni inmunditia eius quam 
 si tetigerit inquinetur, et latuerit eum et deliquerit, post hoc 
 autem cognouerit.

Si autem non ualet manus eius quod satis est 
 in ouem, offeret pro peccato suo quod peccauit duos

 

 
 
 
 turtures aut duos pullos columbinos domino, unum 
 pro peccato et unum in holocaustoma. certe hic aperit 
 quaestionem, de qua superius cum loqueretur ambigebamus. 
 ideo quippe uidetur dicere: unum pro peccato, alterum 
 in holocaustoma, quoniam non offerebatur sacrificium pro 
 peccato nisi cum holocausto. denique cum prius seorsum de 
 holocaustis loqueretur, commemorauit turturem et non dixit 
 duos; nunc uero ideo duos dicit, quia sacrificium pro peccato 
 sine holocaustomate non offerebatur. quod ergo superius dicebat: 
 et inponet super holocaustoma, non est dubium quod 
 prius holocaustoma, deinde illud superinponebatur; nunc uero 
 de auibus aliter dicit, ut prius offeratur pro peccato una auis, 
 deinde altera in holocaustoma.

Quod autem ait: anima si latuerit eum obliuione, 
 id est: si obliuione factum fuerit, ut lateat eum uel eam, si 
 ad animam refers, quoniam eum dicendo ad hominem retulit. 
 animas quippe hic homines dicit.

Et peccauerit nolens a sanctis domini. uidetur 
 obscure positum hoc peccati genus, sed in consequentibus 
 aperitur, ubi dicit post oblatum de ariete sacrificium: restituet 
 illud et quintas adiciet. ibi enim intellegitur hoc 
 esse a sanctis obliuione peccare "aliquid per obliuionem 
 usurpare", quod debetur sanctis siue sacerdotibus siue oblationibus 
 uel primitiarum uel quidquid huius modi.

Et anima quaecumque peccauerit et fecerit 
 unum ab omnibus praeceptis domini quae non oportet 
 fieri et non cognouerit et deliquerit et <acceperit> 
 peccatum suum, et offeret arietem sine macula de 
 ouibus pretio argenti in delictum ad sacerdotem; et 
 exorabit pro eo sacerdos propter ignorantiam eius 
 quam ignorauit et ipse non sciuit et remittetur illi. 
 deliquit enim delictum ante dominum. excepta locutionum 
 inusitata densitate, quae iam propter assiduam repetitionem 
 debent esse notissimae, totus iste sensus obscurus 
 est, quoniam quaeritur quomodo discernatur hoc genus delicti 
 ab eis, quae superius quadam generalitate complexus est. 
 uidetur enim hoc ratio poscere, ut certis generibus peccatorum 
 certa genera quibus expientur sacrificiorum adhibenda sint. 
 hoc autem quod modo commemoraui non specialiter exprimit 
 peccatum, sed in ea uidetur generalitate uersari, de qua ante 
 cum diceret constituit sacrificium sacerdoti uitulum et uniuersae 
 synagogae similiter uitulum, principi caprum et cuicumque 
 animae, hoc est cuicumque homini capram uel si 
 uoluerit ouem, tamen femininum pecus. deinde coepit excepta 
 facere quaedam genera peccatorum et nominatim exprimere 
 pro quibus quid offerendum sit; uelut de audito et tacito 
 cuiusquam periurio et de tacto morticino et inmundo et iuratione 
 falsa per ignorantiam de ouibus agnam aut capram de 
 capris aut par turturum aut duos pullos columbinos aut decimam 
 partem oephi similaginis; pro eo autem peccante, qui 
 per obliuionem aliquid sanctorum usurpauit, arietem et eiusdem

 

 
 
 
 rei restitutionem quintis adiectis. nunc uero non expressa 
 specie peccati generaliter addens: anima quaecumque deliquerit 
 et fecerit unum ab omnibus praeceptis domini 
 quae non oportet fieri - sic in illa generalitate dicebat: 
 unum ex praeceptis domini quod non fiet — et non 
 cognouerit et deliquerit, id est per ignorantiam nolens 
 peccauerit, arietem iubet offerri, non capram aut feminam ex 
 ouibus, sicut superius in tali peccatorum generalitate constituerat. 
 quid sibi ergo uult ista permixtio? nisi forte quod hic 
 dicit: deliquit enim [delicto] delictum ante dominum, 
 hoc quod ait .,ante dominum-, in his uoluit delictum intellegi, 
 quae fiunt ante dominum, id est quibus domino in tabernaculo 
 deseruitur: unde aliquid paulo ante dixerat, cum ait: 
 peccauit a sanctis, et intelleximus "usurpauit aliquid sanctorum", 
 quia etiam restitui praeceperat. ac per hoc non sic 
 tantum peccari potest in his rebus, si aliquid inde per obliuionem 
 usurpetur, sed etiam multis aliis modis potest quisque 
 per ignorantiam delinquere in his quae seruituti domini exhibentur. 
 hoc uoluit postea genus delictorum generaliter commemorare 
 et ideo et illic et hic arietem iussit offerri. plenae 
 sunt autem scripturae cum dicitur: ante dominum et non 
 intellegitur nisi illud quod domino exhibetur, sicut sacrificium 
 uel primitiae uel aliqua in sacris seruitus.

Quaeritur etiam utrum ubique sit accipiendum quod 
 dictum est: si non ualet manus eius quod satis est ad 
 ouem, offerre eum debere par turturum aut duos pullos 
 columbinos et, si hoc quoque non ualet, certam similaginis 
 quantitatem. quoniam, si ubique ita licere intellegitur. non

 

 
 
 
 potest quidem dici sacerdotem non habere uitulum aut uniuersam 
 synagogam aut principem non habere caprum uel 
 ouem. et si ita est, quid opus erat postea dicere tacitum 
 cuiusquam periurium aut tactum inmundum et periurium per 
 ignorantiam factum purgari sacrificio agnae et caprae, cum 
 eadem sacrificia praecepta sint etiam in illa generalitate peccati, 
 ad quam generalitatem etiam ista potuerunt pertinere? 
 si autem hinc ista discernuntur. quod licebat pro eis turtures 
 et columbos uel etiam, si hoc non esset, similaginem offerri, 
 ibi autem ubi non dictum est non licebat, ron uidetur subuentum 
 esse pauperibus, quoniam multa possent esse delicta 
 non specialiter expressa, quae ad illam generalitatem referrentur, 
 ubi grauarentur inopes, si tantummodo capram feminam 
 et agnam ex ouibus et illas auiculas et similaginem licebat 
 offerri. nisi forte quis dicat boc discerni ista excepta et nominatim 
 expressa peccata ab illis quae generaliter commemorata 
 sunt, quia hic agnam dixit, ibi ouem, ut aetas pecorum aliquam 
 differentiam faciat, dum tamen intellegatur pauperibus 
 peraeque subuentum, ut, si non haberent ulla animalia quadrupedia. 
 aut memoratas aues aut similaginem offerrent pro 
 peccatis ignorantiae suae. si autem mouet quare, cum generaliter 
 omnia ignorantiae peccata concluserit et sacrificia non 
 pro distantia peccatorum quam non fecerat sed pro distantia 
 personarum distinxerit, postea uoluerit etiam peccata distinguere 
 et pro eorum diuersitate sacrificia diuersa praecipere, 
 quasi non ad illam generalitatem omnia pertinerent: sic factam 
 posterius exceptionem oportet intellegi, ut quaecumque remanserint 
 his exceptis, quae nominatim et speciatim commemorauit, 
 dicta in illa generalitate intellegamus. quem modum 
 locutionis non est alibi reperire; sed in scripturis sanctis

 

 

 
 
 
 tale est illud ubi apostolus ait: omne peccatum quodcumque 
 fecerit homo extra corpus est. hic enim nihil 
 uidetur praetermisisse peccati, quandoquidem ait: omne peccatum 
 quodcumque fecerit homo; postea tamen excepit 
 fornicationem, cum intulit: qui autem fornicatur in corpus 
 proprium peccat. quod secundum consuetudinem nostrae 
 locutionis ita diceretur: omne peccatum quodcumque fecerit 
 homo excepta fornicatione extra corpus est; qui autem fornicatur 
 in corpus proprium peccat. ita et hic, cum prius generaliter 
 omnia ignorantiae peccata diceret illis quae commemorauit 
 sacrificiis expianda, postea tamen excepit illa, quibus 
 expresse et distincte p)sitis certam sacrificiorum purgationem 
 adhiberet, ut his exceptis quaecumque reliqua essent ad illam generalitatem 
 pertinerent.

Offeret arietem ab ouibus sine macula pretio 
 in quod deliquit. non ita distinguendum est, quasi <sit> 
 "pretio in quod deliquit" in quod pretium deliquit, sed: 
 "si offeret arietem, pretio offeret", id est emtum. etiam hoc 
 enim uidetur ad sacramentum alicuius significationis pertinere 
 uoluisse, quoniam pretium ipsum non definiuit. nam si definisset, 
 posset uideri hoc praecepisse, ne uile pecus offerretur, 
 ut, etiamsi non emeret qui offerret, tale tamen offerret quod 
 tanti ualeret. addito autem non solum pretio, ut emptus 
 aries offerretur, uerum etiam siclorum, <siclo> sancto — 
 ita enim dicit: pretio argenti siclorum, siclo sancto —

 

 
 
 
 aliquot siclis ut ematur aries, non uno siclo uoluit. quid sibi 
 autem uelit "siclum sanctum", iam ubi uisum est disseruimus. 
 quod uero, cum dixisset: et delicti sui offeret domino 
 arietem ab ouibus sine macula pretio, deinde addidit: 
 in quod deliquit, intellegendum est: "in id offeret in quod 
 deliquit", id est in eam rem, propter eam rem. et auferet 
 holocarpoma quod consumpserit ignis illam holocaustosin 
 ab altari. quid auferet. si consumptum est? 
 iussit enim sacerdotem auferre post totius noctis ignem holocarpoma, 
 id est holocaustum quod ignis consumpserit. uel 
 quid sibi uult etiam illud, quod addidit: illam holocaustosin, 
 cum hoc intellegatur holocarpoma quod holocaustosis? 
 nisi forte illud est uerum, quod in quodam graeco inuenimus; 
 non enim ait: auferet holocarposin, sed: auferet catacarposin, 
 hoc est reliquias holocausti quod ignis consumpsit. 
 has autem reliquias, ueluti est cinis et carbo, appellauit illam 
 holocaustosin eius rei nomine, quae consumpta est, reliquias 
 ipsius consumptionis appellans.

Quod autem supra dixit: ista lex holocausti, et deinde 
 exponens quae sit eadem lex dicit: ista holocaustosis 
 super incensionem eius super altare totam noctem 
 usque in mane, et ignis altaris ardebit super illud; 
 non extinguetur, planius esset secundum nostrae consuetudinis 
 locutionem, si non haberet "et"; nam ista coniunctione 
 detracta ita sensus contexitur: ista holocaustosis super

 

 

 
 
 
 incensionem eius super altare totam noctem usque in mane 
 ignis altaris ardebit super illud, id est super altare. deinde 
 ad cumulum exprimendae sententiae intulit: non extinguetur; 
 nam hoc erat iam dictum "tota nocte".

Et induet stolam aliam et abiciet holocarpoma 
 extra castra in locum mundum. hoc appellat "holocarpoma" 
 quod iam concrematum est; hoc autem in illo graeco 
 κατακάρπωσις legitur. quidam uero latini addiderunt: quod 
 concrematum est et ita interpretati sunt: et abiciet holocarpoma, 
 quod concrematum est, extra castra in locum 
 mundum.

Et ignis super altare ardebit ab eo et non extinguetur; 
 id est ab illo igne, in quo arsit holocaustum 
 usque in mane. non uult enim ignem prorsus extingui, sed, 
 cum usque in mane arserit holocaustum, ablatis inde reliquiis 
 consumptionis nec sic extingui ignem, sed inde iterum renouari, 
 quo ardeant alia quae inponuntur.

Quod autem sequitur et dicit: et exuret super 
 illud sacerdos ligna mane mane et stipabit super 
 illud holocaustum et superponet super illud adipem 
 salutaris; et ignis semper ardebit super <altare>, non 
 extinguetur, uidendum est utrum "mane mane" cotidie 
 uoluerit intellegi, ut nullus dies praetermitteretur, quo non 
 inueniretur holocaustum et adeps salutaris, an "mane mane" 
 ut quocumque die inponeretur nonnisi mane inponeretur. si 
 enim cotidie intellexerimus, quid, si nullus adferret? si autem 
 tamquam de publico uel de suo sacerdotes cotidiana holocausta 
 procurabant, super ipsa ponebantur ea quae iussit a

 

 
 
 
 populo oblata pro peccatis super holocausta inponi et non 
 erat necesse offerenti sacrificia pro peccato etiam holocaustum 
 offerre super quod illud inponeretur, nisi quando par turturum 
 offerebatur aut duo pulli columbini; nam ibi omnino definit 
 unum pro peccato, alterum in holocaustum offerri oportere et 
 prius pro peccato, deinde in holocaustum. deinde quaeri 
 potest utrum holocaustum quod mane mane iussit inponi 
 ipsum etiam per totam noctem arderet usque ad alterum 
 mane, an illud quod ait tota nocte ardere debere holocaustum 
 fuerit uespertinum et inde coeperit de lege holocausti dicere, 
 ut a uespertino holocausto inciperet: quod mirum est si taceret 
 nec admoneret talia uespere offerri oportere.

Et locutus est dominus ad Moysen dicens: 
 istud donum Aaron et filiorum eius quod offerunt 
 domino in die quacumque unxeris eum. alia sunt sacrificia, 
 quae commemorauit in Exodo, quibus per septem dies 
 sanctificantur sacerdotes, ut sacerdotio suo fungi incipiant, 
 et aliud est, quod modo commemorat, quid offerat summus 
 sacerdos, quando constituitur, id est quando ungitur. hoc 
 enim sequitur et dicit: in die quacumque unxeris eum. 
 non dixit: unxeris eos, cum etiam secundos sacerdotes ungi 
 praecipiat. deinde dicit ipsum sacrificium: decimam partem 
 oephi similaginis in sacrificium sempiternum. quaeritur, 
 quomodo sempiternum, si illo die offertur, quo ungitur 
 summus sacerdos, ab illo qui unctus est, nisi ut semper hoc 
 offeratur in die quo ungitur summus sacerdos, hoc est per

 

 
 
 
 successiones sacerdotum. quamuis et illo modo sempiternum 
 possit intellegi non hoc, sed quod significat.

Dimidium eius, inquit, mane et dimidium eius 
 post meridiem, quod graecus habet δειλινόν . in sartagine. 
 inquit, in oleo fiet, consparsam offeret eam, fresa, id 
 est eam similaginem. deinde dicit" fresa", si tamen hoc recte 
 interpretatum est ex illo quod graecus habet ipr/.xa et pluraliter 
 hoc posuit genere neutro. non enim ait fresam tamquam 
 eandem similaginem, quam dixerat consparsam. haec autem 
 fresa sacrificium de fragmentis esse dicit. utrum ergo fresa 
 dicat ipsa fragmenta, id est comminuta, an ipsa minutissima 
 similaginis fresa dixerit. non est euidens.

Sequitur autem et dicit: sacrificium in odorem 
 suauitatis domino. sacerdos unctus qui pro eo ex 
 filiis eius faciet illud. propter hoc fortasse dixerat "sempiternum", 
 ut hoc faciat omnis summus sacerdos, quando 
 succedit mortuo eo die quo unctus fuerit; adiunxit enim et 
 ait: lex aeterna, cum possit etiam aeternum secundum id 
 intellegi quod significat.

Sequitur autem: omne consummabitur, quod habet 
 graecus ἐπιτελεσθήσεται et aliqui interpretes dixerunt: omne 
 inponetur. ubi uult intellegi esse holocaustum, quia nihil 
 exinde remanet. denique adiungit: et omne sacrificium 
 sacerdotis holocaustum erit et non edetur. hoc ergo 
 dixerat: omne consummabitur.

De sacrificio pro peccato cum diceret, sacer dos, 
 inquit, qui inponet illud, manducabit illud. non hoc 
 quod inponet manducabit — nam illud igni consumetur — 
 sed quod inde remanserit; non enim holocaustum est, ut 
 totum ardeat in altari. dicit autem postea: omnia quae 
 pro peccato sunt ex quibus inlatum fuerit a sanguine 
 eorum in tabernaculum testimonii exorari 
 in sancto non edetur, sed igni concremabitur. quomodo 
 ergo ad sacerdotes pertinent manducanda, quae remanent 
 de sacrificiis pro peccatis? quod intellegendum est haec excepta 
 esse, de quorum sanguine tangitur illud altare incensi 
 in tabernaculo testimonii. hoc enim iussit fieri superius de 
 uitulo, quem pro peccato suo sacerdos offerret, et de uitulo, 
 quem pro peccato uniuersae synagogae, ut carnes quae remanserint 
 foris extra castra conburantur; hoc et modo breuiter 
 commemorauit.

Et ista est lex arietis qui pro delicto 
 est: sancta sanctorum sunt: id est ad sacerdotes per- • 
 tinent manducanda.

Quid est quod de ariete pro delicto cum dixisset 
 legemque sacrificii exposuisset, ait: quomodo quod [est] 
 pro peccato ita et id quod pro delicto, lex una est 
 eorum? quaeritur inter peccatum et delictum quae sit differentia, 
 quoniam, si nulla esset, nullo modo diceretur: quomodo 
 s o quod pro peccato ita et quod pro delicto. 
 quamuis enim lex eiusque sacrificium nihil distet, quia lex 
 una est eorum, tamen ipsa duo. quorum unum est sacrificium, 
 id est peccatum et delictum, si inter se nihil differrent et si

 

 
 
 
 unius rei duo nomina essent, non curaret scriptura tam diligenter 
 commendare unum esse utriusque sacrificium. 
 
 Fortasse ergo peccatum est perpetratio mali, delictum autem 
 desertio boni, ut, quemadmodum in laudabili uita aliud est 
 declinare a malo, aliud facere bonum, quod admonemur dicente 
 scriptura: declina a malo et fac bonum, ita in damnabili 
 aliud sit declinare a bono, aliud facere malum et illud 
 delictum, hoc peccatum sit. nam et ipsum uocabulum si 
 discutiatur, quid aliud sonat delictum nisi derelictum? et 
 quid derelinquit qui delinquit nisi bonum? Graeci etiam duo 
 nomina usitata huic pesti inposuerunt. nam delictum apud 
 eos et zapdsxwjxa dicitur et ;:ł.r;!J.ILśÀE!CX. isto ipso quippe loco 
 Leuitici TrXrafjLeXcta est. apostolus autem ubi dicit: si praeoccupatus 
 fuerit homo in aliquo delicto, KapazttifxaTt 
 graecus habet. quorum nominum si origo discutiatur, in "paraptomate" 
 tamquam decidere intellegitur qui delinquit unde 
 cadauer, quod Latini a cadendo dixerunt, graece r.-.cop.cx dicitur 
 aito TOU iciKtsiv , id est ab eo quod est cadere. qui ergo peccando 
 malum facit, prius delinquendo a bono cadit. et irXr,(ifIIXsta 
 simile nomen est neglegentiae; nam graece neglegentia 
 a[IIXe\'.a dicitur, quia curae non est quod neglegitur. sic enim 
 graecus dicit "non curo" 00 jisXst p-o! . particula ergo quae 
 additur ri.rv, ut dicatur irXr,[i.[xsXeta, praeter significat, ut 
 ajIIXeia , quod uocatur neglegentia, uideatur sonare sine cura, 
 rcXrafIIXeta praeter curam, quod paene tantundem est. hinc 
 et quidam nostri irXr(fi.jIIXs\'.av non delictum, sed neglegentiam

 

 
 
 
 interpretari maluerunt. in latina autem lingua quid aliud 
 neglegitur nisi quod non legitur, id est non eligitur? unde 
 etiam legem a legendo, id est ab eligendo latini auctores 
 appellatam esse dixerunt. his quodam modo uestigiis colligitur, 
 quod ille delinquit, qui bonum derelinquit et relinquendo 
 a bono cadit, quia neglegit, id est non eligit. peccatum uero 
 unde sit dictum, quod graece cip.cxpttrx dicitur, in neutra lingua 
 mihi interim occurrit. 
 
 Potest etiam uideri illud esse delictum quod inprudenter, 
 id est ignoranter, illud peccatum, quod ab sciente committitur. 
 huic differentiae uidentur ista testimonia consonare diuina: 
 delicta quis intellegit? et illud: quoniam tu scisti 
 inprudentiam meam; continuo quippe secutus adiunxit: 
 et delicta mea a te non sunt abscondita, uelut alio 
 modo repetens eandem sententiam. nec ab eadem ratione 
 discordat quod paulo ante commemoraui apostoli dictum: si 
 praeoccupatus fuerit homo in aliquo delicto; hinc 
 enim quod praeoccupatum dicit, inprudenter lapsum esse significat. 
 peccatum uero ad scientem pertinere apostolus Iacobus 
 tamquam definiens ait: scienti igitur bonum facere et 
 non facienti peccatum est illi. sed siue illa siue ista 
 siue aliqua alia differentia sit peccati et delicti, nisi aliqua 
 esset, non scriptura ita loqueretur, ut diceret: quomodo 
 quod pro peccato ita et quod pro delicto, lex una 
 est eorum. 
 
 
 Indifferenter autem plerumque dicuntur, ut et peccatum 
 nomine delicti et delictum nomine peccati appelletur. neque 
 enim cum dicitur in baptismo fieri remissio peccatorum non 
 fit etiam delictorum; nec tamen utrumque dicitur, quia in

 

 
 
 
 illo nomine utrumque intellegitur. sic et dominus ait pro 
 multis effundi sanguinem suum in remissionem peccatorum. 
 numquid quoniam non ait et delictorum, ideo quisquam dicere 
 audebit in sanguine ipsius delictorum non fieri remissionem? 
 item quod scriptum est apud apostolum: nam iudicium 
 quidem ex uno in condemnationem, gratia uero ex 
 multis delictis in iustificationem, quid aliud quam 
 nomine delictorum etiam peccata conprehensa sunt? 
 
 In hac quoque ipsa scriptura Leuitici, qua cogimur aliquam 
 inter delictum peccatumque distantiam uel inuenire uel credere. 
 ita legitur, cum de his ipsis quae pro peccatis offerenda 
 iubebantur sacrificiis deus loqueretur: si autem omnis, 
 inquit, synagoga filiorum Israhel ignorauerit et 
 latuerit uerbum ab oculis synagogae et fecerit 
 unum ab omnibus mandatis domini quod non fiet 
 et deliquerint et cognitum illis fuerit peccatum 
 quod peccauerunt in eo. ecce ubi dixit: et deliquerint, 
 ibi continuo peccatum quod peccauerunt" addidit, 
 hoc ipsum utique quod deliquerunt. et paulo post: si autem 
 princeps, inquit, peccauerit et fecerit unum ab omnibus 
 praeceptis domini dei sui quod non fiet 
 nolens et deliquerit. item in consequentibus: si autem 
 anima, inquit, una peccauerit nolens de populo terrae 
 in eo quod facit ab omnibus praeceptis domini 
 quod non fiet et deliquerit et cognitum fuerit ei 
 peccatum quod peccauit in ipso. item alibi: anima 
 quaecumque iurauerit distinguens labiis malefacere 
 aut bene facere secundum omnia quaecumque 
 distinxerit homo cum iureiurando et latuerit 
 eum et hic cognouerit et peccauerit unum ex his,

 

 
 
 
 et confessus fuerit peccatum pro quo peccauit 
 aduersus ipsum, et offeret pro eis quae deliquit 
 domino pro eo peccato quod peccauit. et paulo post: 
 et locutus est dominus ad Moysen dicens: anima 
 si latuerit eum obliuione et peccauerit nolens a 
 sanctis domini, <et> offeret delicti sui domino 
 arietem sine macula de ouibus pretio argenti 
 siclorum siclo sancto pro quo deliquit: et pro quo 
 peccauit a sanctis restituet <illud> et quintas 
 adiciet super illud et dabit illud sacerdoti: et 
 sacerdos exorabit pro eo in ariete delicti et remittetur 
 illi. sequitur adhuc et dicit: <et> anima quaecumque 
 peccauerit et fecerit unum ab omnibus 
 praeceptis domini quae non oportet fieri et non 
 cognouerit et deliquerit et acceperit peccatum 
 suum, et offeret arietem <sine macula> de ouibus 
 pretio argenti in delictum ad sacerdotem: et ex-" 
 orabit pro eo sacerdos pro ignorantia eius quam 
 ignorauit et ipse non sciuit et remittetur illi. 
 deliquit enim [delicto delictum ante dominum. et 
 adhuc ita dicit: et locutus est dominus ad Moysen 
 dicens: anima quaecumque peccauerit et despiciens 
 despexerit praecepta domini et mentitus fuerit 
 quae sunt ad proximum de commendatione aut de 
 societate aut de rapina aut iniuriam fecerit

 

 
 
 
 aliquam proximo aut inuenerit perditionem et mentitus 
 fuerit de eo et iurauerit iniuste de uno ab 
 omnibus quaecumque fecerit homo, ita ut peccet 
 in his, et erit cum peccauerit et deliquerit et 
 reddet rapinam quam rapuit aut iniuriam quam 
 nocuit aut commendatum quod depositum est apud 
 eum aut perditionem quam inuenit ab omni re 
 quam iurauit pro ea iniuste, et restituet ipsum 
 <caput> et quintas eius adiciet ad illud, cuius 
 est ipsi reddet [et] qua die conuictus fuerit, et 
 delicti sui offeret domino arietem ab ouibus sine 
 macula pretio in quod deliquit; et exorabit pro 
 eo sacerdos ante dominum et remittetur illi de 
 uno ab omnibus quae fecit et deliquit in eo. paene 
 ergo in omnibus factis quae dicit esse peccata, eadem etiam 
 delicta dicit. quapropter et indifferenter ea dici manifestum 
 est multis scripturarum locis et habere aliquid differentiae 
 scriptura testatur, cum dicit: sicut quod pro peccato 
 ita et quod pro delicto.

Omnem adipem boum et ouium et caprarum 
 non edetis. et adeps morticinorum et a fera captorum 
 fiet in omne opus et cibo non edetur. omnis 
 qui ederit adipem a pecoribus quae offeretis ab 
 eis hostiam domino, peribit anima illa de populo 
 suo. dixerat superius de adipe: omnis adeps domino, et 
 quaesieramus utrum omnis omnino pecoris mundi dumtaxat 
 — nam de inmundis nulla quaestio est — et quid de adipe 
 fieret, quam uetuit in escam uenire. nunc autem dixit quid 
 fieret de adipe morticini et a fera capti, ut sit in omne opus;

 

 
 
 
 omne opus utique illud opus, cui tale aliquid necessarium est. 
 unde remansit quaestio, quid fiat de adipe ceterorum animalium, 
 quae munda sunt ad uescendum. sed cum dicit omnem 
 animam perire de populo suo, qui ederit adipem eorum pecorum, 
 ex quibus domino offertur, uidetur definisse illam tantum 
 adipem de pecoribus mundis prohibitam manducari, ex quibus 
 sacrificium fit, quamuis Iudaeos audierimus nullam omnino 
 adipem in escam sumere. sed quid scriptura uoluerit, non 
 quid illi opinati fuerint requirendum. denique non inueniunt 
 quid recte de adipe faciant, unde se abstinent, et quomodo 
 eam proiciant, cum dictum sit: omnis adeps domino, si 
 non adipem sacrificiorum tantum sed etiam eorum animalium 
 de quibus non sacrificatur quamuis inmundorum hic uolunt 
 intellegi.

Quid sibi uult quod de sacrificiis salutaris iterum 
 admonet et dicit eum qui offert donum sacrificii salutaris sui 
 pectusculum et brachium sacerdotibus dare debere. ita tamen, 
 ut adeps pectusculi offeratur domino cum pinna iocineris, 
 cum superius loquens de sacrificiis salutaris pinnam iocineris 
 cum adipe uentris et renum et lumborum offerri domino praeceperit, 
 tacuerit autem de adipe pectusculi? an quod ibi 
 praetermisit, hic commemorat? quare ergo de pinna iocineris 
 et ibi et hic? an forte aliquid interest quod superius de 
 sacrificio salutaris praecipit, hic autem addit "sui", tamquam 
 aliud sit salutaris, aliud salutaris sui?

Cum sacrificia pro peccatis prius commemoraret, 
 uitulum dixit offerendum pro peccato sacerdotis, qui fecisset 
 populum peccare: postea etiam quando narrauit scriptura,

 

 
 
 
 quemadmodum ea quae praecepit dominus gesta sunt erga 
 Aaron et filios eius dicitur oblatus uitulus pro peccato. sed 
 superius de sanguine uituli cornua tangi praecepit altaris incensi, 
 aspergendum etiam ex ipso sanguine contra uelum 
 sanctum, reliquum uero sanguinem fundendum ad basem 
 altaris holocaustomatum. postea uero, quando sanctificatur 
 Aaron, de aspersione sanguinis contra uelum nihil dictum 
 est, de cornibus autem altaris dictum est, sed non additum 
 est "incensi": additum est autem effundendum sanguinem 
 "ad basem altaris"; non dixit, ad basem eius, tamquam 
 necesse fuisset illud altare accipere, cuius cornua sanguine 
 tetigisset. proinde quamuis ambigue sit positum, liberum est 
 tamen ita intellegere factum, ut fuerat ante praeceptum de 
 uitulo pro peccato, ut non eius altaris cornua tacta intellegamus, 
 ad cuius basem fusus est sanguis, sed tacta cornua 
 altaris incensi, fusum autem sanguinem ad basem altaris 
 sacrificiorum. 
 
 Superius, quia generaliter praecipiebat. si sacerdos peccasset, 
 ipsum sacerdotem unctum et consummatum, quem uult intellegi 
 summum sacerdotem, sacrificia ista iussit offerre; nunc 
 uero, cum sanctificatur Aaron, Moyses offert et ipse accipit 
 pectusculum inpositionis, quod antea praelocutus est sacerdoti 
 esse dandum. inde autem puto pectusculum inpositionis dictum, 
 quia inponebatur inde adeps, sicut commemorauit superius de 
 sacrificio salutaris. cum ergo uideatur ab Aaron coepisse 
 summum sacerdotium, quid putamus fuisse Moysen? si enim 
 sacerdos non fuit, quomodo per illum omnia illa gerebantur? 
 si autem fuit, quomodo summum sacerdotium ab eius fratre

 

 
 
 
 coepisse definimus? quamquam etiam psalmus ille, ubi dictum 
 est: Moyses et Aaron in sacerdotibus eius, auferat 
 dubitationem, quod sacerdos fuerit et Moyses. uestem tamen 
 illam sacerdotalem, quae magnum continet sacramentum, Aaron 
 iubetur accipere et successores eius summi sacerdotes. in 
 Exodo antequam omnino aliquid de sanctificandis et quodam 
 modo ordinandis sacerdotibus praecipiatur, quando Moyse 
 ascendente in montem iubentur non ascendere sacerdotes, quos 
 intellegere alios non possumus nisi filios Aaron, non quia iam 
 erant, sed quia futuri erant, hoc eos iam tunc scriptura 
 appellauit per anticipationem, sicut sunt pleraque talium locutionum: 
 nam et filius Naue Iesus appellatus est, cum longe 
 postea hoc nomen ei scriptura narret inpositum. ambo ergo 
 tunc summi sacerdotes erant Moyses et Aaron. an potius 
 Moyses, Aaron uero sub illo? an et ipse summus propter 
 uestem pontificalem, ille uero propter excellentius ministerium? 
 nam a principio ei dicitur? ipse tibi quae ad populum, 
 tu illi quae ad deum. 
 
 Quaeri etiam potest: post mortem Moysi quis ungebat 
 successorem summi sacerdotis, qui succedere nisi defuncto 
 non utique poterat? an quia iam unctus erat inter secundos 
 sacerdotes — idem quippe fuit oleum, quo et summus et 
 secundi ungebantur — uestem tantum sumebat ille pontifex!qua 
 eius summitas adpareret? et si ita est: utrum ipse 
 sumebat an eum alius induebat, sicut et post eius mortem 
 Moyses filium fratris sui? si ergo ab alio uestiebatur, numquidnam 
 poterat a secundo summus? praesertim quia talis 
 erat uestis, ut eum ab alio indui necesse fuerit. an sic induebatur 
 prius ut etiam postea? non enim semel indutus non 
 eam ponebat; aut cum posuisset, non eam resumebat. fieri

 

 
 
 
 ergo fortasse poterat, ut secundi uestirent primum obsequendo, 
 non excellendo. unde autem adparebat, quisnam filiorum summo 
 sacerdoti succedere deberet? non enim primogenitum aut 
 maiorem scriptura definiuit; nisi intellegamus aliquo diuino 
 indicio fieri solere siue per prophetam siue quolibet alio 
 modo quo consulit deus solet. quamquam ex contentione res 
 prouenisse uideatur, ut postea propterea fuerint plures summi 
 sacerdotes, quia contendentibus excellentioribus litis finiendae 
 causa pluribus honor ipse tribuebatur.

Quid est quod dicit Moyses ad Aaron et -filios 
 eius. cum sanctificantur ad ineundum sacerdotium: ad ostium 
 tabernaculi testimonii sedebitis septem dies die et 
 nocte, ne moriamini? numquidnam credibile est situ corporis 
 uno loco sedere praeceptos per dies septem die et nocte. 
 unde se omnino non commouerint? nec tamen hinc tamquam 
 allegorice aliquid significatum, quod non fieret, sed intellegeretur, 
 cogendi sumus accipere, sed potius agnoscere locutionem 
 scripturarum, ubi sessionem pro "habitatione" et "commoratione" 
 ponit. non enim quia dictum est de Semei quod sederit 
 in Hierusalem annos tres, ideo putandum est per totum illud 
 tempus in sella sedisse et non surrexisse. hinc et sedes dicuntur, 
 ubi habent commorationem quorum sedes sunt; habitatio 
 quippe hoc nomen accepit.

Et factum est die octauo uocauit Moyses 
 Aaron et filios eius et senatum lsrahel. quem quidam 
 nostri "sedatum" interpretati sunt, Tepooa-lav graecus habet; 
 hoc est ergo secutus interpres, quia et senatus a senio uidetur 
 dictus. non autem apte in latino diceretur: uocauit senectutem 
 Israhel pro senibus uel senioribus. quamuis eadem locutio

 

 
 
 
 esset. si diceretur: uocauit iuuentutem Israhel pro iuuenibus. 
 sed hoc usitatum est in latina lingua, illud autem non est. 
 nam hoc proprie diceretur, si diceretur: uocauit senectutem 
 Israhel. unde quidam insolenter putantes etiam "senatum" 
 dici interpretati sunt "ordinem seniorum". conpendio tamen 
 forsitan melius diceretur: uocauit seniores Israhel.

Moyses dicit ad Aaron: et senatui Israhel loquere 
 dicens: accipite hircum ex capris unum pro peccato 
 et arietem et uitulum et agnum anniculum in holocarposin 
 sine macula et uitulum a bubus et arietem 
 in sacrificium salutaris ante dominum et similam 
 consparsam in oleo, quoniam hodie uidebitur dominus 
 in uobis. quattuor genera sacrificiorum de animalibus superius 
 commendauit: holocaustum. pro peccato, salutaris et consummationis: 
 sed consummationis ad sacerdotis sanctificationem 
 pertinet. tria ergo genera reliqua hic praecipiuntur offerri et 
 dicitur hoc senioribus Israhel. ut pertineat ad uniuersum populum. 
 sed hoc loco sacrificium pro peccato habet tria pecora: 
 hircum et arietem et uitulum; ad holocaustum uero agnus 
 pertinet et ad sacrificium salutaris uitulus et aries. quapropter 
 non est sic distinguendum. ut pro peccato non intellegatur 
 nisi hircus. tria uero reliqua in holocaustum, id est aries et 
 uitulus et agnus: sed potius tria prima pro peccato, id est, 
 ut, quod dictum est: accipite hircum ex capris unum 
 pro peccato et arietem et uitulum. subaudiatur pro peccato 
 et reliquus sit agnus in holocarposin, id est in holo 
 caustum. quod ideo commonendum a nobis fuit, quoniam 
 posset etiam ita distingui, ut, cum dictum esset: accipite

 

 

 

 
 
 
 hircum ex capris unum pro peccato, reliqua iam ad 
 holocarposin pertinere dicerentur. quod uero adiungit "sine 
 macula", ad omnia referri potest. cum ergo ambiguum sit, 
 quomodo aptius distinguatur, illa res adducit, ut tria superiora 
 pro peccato intellegantur, quoniam superius pro peccato principis 
 hircum iussit offerri et pro peccato cuiusque proprio, 
 cum peccat ante dominum faciendo unum ex his quae non 
 oportet, praecepit arietem, pro peccato uero uniuersae synagogae 
 uitulum. oportebat ergo, ut, cum senatui loqueretur 
 quid uniuersus populus offerre debeat. et hircus iubeatur 
 propter principes et aries propter proprium uniuscuiusque 
 peccatum et uitulus propter peccatum uniuersae synagogae. 
 aliud est enim quod in populo habet quisque peccatum suum 
 proprium et possunt habere omnes propria, . aliud quando 
 commune peccatum est, quod uno animo fit et una uoluntate 
 aliquid multitudine comparata committitur. 
 
 Quod uero sacrificia salutaris uitulum et arietem iubet, 
 haec iubet quae praecipua sunt; uniuersi enim populi causa 
 est. praecipiens autem antea de sacrificiis salutaris undelibet 
 iussit offerri siue masculum siue feminam, dum tamen nonnisi 
 de bubus et de ouibus et capris offerrentur. si autem 
 quaeritur quare duo praecepit, uitulum et arietem, difficile 
 est inuenire; nisi forte uitulum uoluit sacrificium salutaris 
 uniuersi populi, arietem autem pro unoquoque tamquam pro 
 singulis quibusque, quia uidetur etiam superius quasi duo 
 genera salutaris sacrificii praecepisse: unum, quod uelut uniuersorum 
 esset, appellauit sacrificium salutaris, alterum autem 
 ubi dixit: si quisque obtulerit sacrificium salutaris 
 sui. ubi etiam differentiam reperiebamus, quia in illo, quod

 

 
 
 
 appellauit salutaris, non commemorauit adipem pectusculi 
 offerendum domino atque ipsum pectusculum et brachium 
 dextrum danda sacerdoti: sed in illo hoc fieri iussit, quod 
 postea dicit sacrificium salutaris sui: quod forte intellegitur 
 singulorum quorumque priuatum, non publicum uniuersorum. 
 nam et Moyses obtulit sacrificia salutaris nec dictum est ibi 
 "salutaris sui"; credo, quoniam pro populo uniuerso obtulit. 
 ubi autem uniuersi, ibi et singuli: non autem ubi singuli, 
 continuo ibi uniuersi. singula enim possunt esse sine uniuerso; 
 uniuersi autem non possunt nisi ex singulis quibusque constare. 
 nam singuli quique congregati uel in summam reputati 
 faciunt uniuersos. 
 
 Notandum est sane, cum pro populo offeruntur sacrificia, 
 et pro peccato sacrificia iussa esse offerri et holocaustum et 
 sacrificia salutaris; pro sacerdote autem oblatum fuisse pro 
 peccato et holocaustum et consummationis, non autem salutaris. 
 sed consummationis tunc oblatum est. quando sacerdotes 
 sanctificati sunt, ut sacerdotio fungerentur, et haec obtulit 
 Moyses pro Aaron et filiis eius. postea uero Aaron ipse 
 iam sanctificatus et sacerdotio fungens offerre pro se iussus 
 est uitulum pro peccato et arietem in holocaustum; non autem 
 iussus est pro se offerre consummationis, quia tunc ideo 
 oblatum est, ut consummaretur sanctificatione et sacerdotio 
 fungi posset, quo iam quoniam fungebatur non opus erat eum 
 iterum consummari.

Et ait Moyses ad Aaron: accede ad altare 
 et fac quod pro peccato tuo et holocaustum tuum et 
 exora pro te et domo tua. mirum est quomodo prius dicat

 

 

 
 
 
 faciendum quod pro peccato, deinde holocaustum. cum sacrificia 
 pro peccatis super holocausta superius iubeat inponi 
 excepto quod de auibus praecepit. an forte hic quod prius 
 fiebat, id est holocaustum, posterius commemorauit? non enim 
 quemadmodum de auibus dixit: fac prius illud et postea illud, 
 sed: fac illud atque illud. quid autem prius faciendum sit 
 indicat superius exposita instructio, ubi dicit super holocaustum 
 inponi sacrificium pro peccatis. quamquam ualde 
 moueat, quod etiam ita narrat scriptura fecisse Aaron quod 
 audiuit, ut prius commemoret eum facere pro peccato, deinde 
 holocaustum. quod utrum et ipse prius fecerit an prius hoc 
 scriptura narrauerit quod postea factum est, sicut in multis 
 facere solet, haberetur incertum, nisi quod dixi superius 
 legeretur, cum ageret de sacrificio pro peccato. ita enim 
 legitur: et superponet illud sacerdos super altare 
 super holocaustoma domini; et exorabit pro eo sacerdos 
 pro peccato quod peccauit et dimittetur illi. 
 quomodo ergo posset hoc super holocaustoma inponi, nisi 
 holocaustoma prius inponeretur? praecepit autem hoc et de 
 sacrificio salutaris, ut super holocaustoma inponeretur. sed 
 quia hoc non ubique dicit, non per omnia sacrificia salutaris 
 nec per omnia sacrificia pro peccato, potest forsitan dici non 
 hoc regulariter fuisse praeceptum; sed illic tantummodo ut 
 fieret dictum est, id est in sacrificio salutaris, cum fit de 
 bubus — ibi enim id praecepit — et in sacrificio pro peccato, 
 cum fit de femina ex ouibus; cetera uero siue sint salutaris 
 siue pro peccato non esse necesse ut super holocausta inponantur. 
 

 
 
 
 
 Mouet etiam, quod, cum faceret Aaron dona populi. quae 
 supra commemorauit, non omnia commemorata sunt immolata, 
 quae fuerant praedicta, sed tantum hircus pro peccato 
 et holocaustum, ubi tamen agnum illum non expressit; duo 
 uero alia, quae ad sacrificium pro peccato potius quam ad 
 holocaustum pertinere diximus, tacuit, id est arietem et 
 uitulum. nisi forte a parte totum intellegi uoluit, ut solo 
 capro commemorato etiam illa subsecuta acciperemus. 
 
 Cum de sacrificiis salutaris populi narraret, quemadmodum 
 ea fecerit Aaron, de uitulo et ariete ait: et occidit uitulum 
 et arietem sacrificii salutaris populi; et adtulerunt 
 filii Aaron sanguinem ad eum, et adfudit 
 \' ad altare in circuitu: et adipem quae a uitulo et 
 ab ariete, lumbum et adipem tegentem super uentrem 
 et duos renes et adipem quae super ipsos 
 est et pinnam quae est in iocinere; et posuit 
 adipes super pectuscula et inposuit adipes ad 
 altare; et pectusculum et brachium dextrum abstulit 
 Aaron ablationem ante dominum, quomodo 
 praecepit dominus Moysi. nunc singulariter, nunc pluraliter 
 loquitur, cum de duobus animalibus loquatur, uitulo et 
 ariete. quod ergo dicit" duo renes", ab utroque animante 
 intellegendum est atque ita quattuor fiunt; ita et cetera. quod 
 uero ait: et posuit adipes super pectuscula, cum ipsa 
 pectuscula non inposuerit altari — sacerdoti enim debebantur 
 cum brachiis dextris — quid sibi uult? an intellegendum est: 
 et posuit adipes quae sunt super pectuscula? ipsas enim posuit,

 

 
 
 
 quas inponeret altari a pectusculis demtas. nam ita et superius 
 praeceperat. denique sequitur: et inposuit adipes super 
 altare et pectusculum et brachium dextrum abstulit 
 Aaron ablationem ante dominum, modo singulariter 
 inferens et pectusculum dicens utique utrumque ex 
 utroque animante, quae pectuscula dixerat.

Quid est quod ait: <et> cum extulisset Aaron 
 manus super populum, benedixit eos et descendit, 
 cum fecisset quod pro peccato et holocaustomata 
 et quae salutaris? ubi autem ista fecit nisi super altare, 
 id est ad altare stans eique deseruiens? inde ergo descendit. 
 ubi stabat. nimirum illius solutio quaestionis adiuuari hoc 
 testimonio uidetur. ubi quaesieramus in Exodo quomodo seruiri 
 potuerit ad altare, quod erat altum cubitis tribus? gradum 
 quippe illic intellegere prohibebamur, quia id deus uetuerat, 
 ne super altare pudenda uirilia ministrantis reuelarentur, quod 
 utique fieret, si pars altaris gradus esset, id est. si conpactus 
 adhaereret. denique ibi hoc uetuit, ubi de altari structili 
 loquebatur: unum enim esset altare cum gradu, cuius pars 
 esset gradus, et ideo uetitum est. hic uero, ubi altaris tanta 
 fuerat altitudo, ut nisi sacerdos super aliquid staret, apte 
 ministrare non posset, intellegendum est quidquid illud erat, 
 quod ad horam ministrationis ponebatur et auferebatur, non 
 fuisse altaris partem et ideo non fuisse contra praeceptum, 
 quo gradum habere prohibitum est; hoc autem, qualecumque 
 fuerat, tacuit scriptura et ideo quaestio facta est. sed nunc, 
 cum dicit scriptura sacerdotem, cum fecisset sacrificia, descendisse, 
 hoc est cum immolata inposuisset altari, utique mani. 
 festat alicubi eum stetisse unde descenderet: et quia ibi

 

 
 
 
 steterat. ideo trium cubitorum altari ministrando deseruire 
 potuisse.

Et uidit omnis populus et amens factus 
 est: quod alii interpretes dixerunt "expauit" conantes transferre 
 de graeco quod dictum est: unde et Ixataoic 
 dicitur, qui saepe in scripturis latinis legitur mentis excessus.

Et exiit ignis a domino et deuorauit quae 
 erant super altare, holocaustomata et adipes. quid 
 dixerit "a domino" , quaeri potest: utrum quia nutu et 
 uoluntate domini factum est an ab eo loco ignis exiit, ubi 
 erat arca testimonii. non enim in loco aliquo ita est dominus, 
 quasi alibi non sit.

Posteaquam exeunte igne a domino incensi mortui 
 sunt filii Aaron. qui ausi sunt in batillis suis adhibito igne 
 alieno incensum inponere domino — quod ideo non licebat, 
 quia ex illo igne qui diuinitus in altare uenerat deinceps 
 custodito omnia erant accendenda quae in tabernaculo accendi 
 oportebat — mortuis ergo illis ait Moyses: hoc est quod 
 dixit dominus dicens: in eis qui mihi adpropinquant 
 sanctificabor et in omni synagoga glorificabor, 
 eos adpropinquare domino uolens intellegi, qui in 
 tabernaculo sacerdotio fungebantur; sanctificari autem in eis 
 etiam uindicando, sicut factum est. utrum, ut hinc sciretur 
 quam minus aliis parcat, si illis non parcit — quo sensu 
 dictum est: si iustus uix saluus erit, peccator et 
 inpius ubi parebunt — an potius secundum illud: cui 
 plus datur. plus exigitur ab eo? et illud: seruus, 
 qui non cognouit uoluntatem domini sui et facit

 

 
 
 
 digna plagis, uapulabit pauca; seruus autem qui 
 cognouit uoluntatem domini sui et facit digna 
 plagis, uapulabit multa? et illud: exiguo enim concedetur 
 misericordia; potentes autem potentiora 
 tormenta patientur? sed ubi hoc dixerit dominus, quod 
 eum dixisse Moyses commemorauit, in scriptura quae retro 
 est non inuenitur. tale ergo est hoc quale in Exodo, ubi dicit 
 domino: tu dixisti: scio te prae omnibus, quod inuenitur 
 quidem dominus ei dixisse, sed postea. sed quoniam 
 mendaciter numquam hoc Moyses diceret. intellegitur id ei 
 etiam ante dixisse, quamuis scriptum non fuerit; ita et hoc. 
 unde adparet non omnia scripta esse quae deus locutus est 
 eis, per quos nobis sancta scriptura eius ministrata est.

Quid est quod Aaron et reliquos filios eius mortem 
 duorum illorum lugere prohibens dicit: caput uestrum 
 cidara non denudabitis, ubi certe ostendit cidaras tegmina 
 capitum fuisse? nisi quia illa faciebant lugentes, quae 
 consuetudini ornatus essent contraria. sicut enim in nostra 
 consuetudine, quia caput apertum magis habetur, operitur in 
 luctu, sic, quia illi operimento capitis ornabantur, nudandum 
 erat lugentibus. quod ideo prohibet, ne lugerent eos, in 
 quorum poena sanctificatus est dominus. id est commendatus 
 est timor eius. nec ideo, quia lugendi non erant — nam permittit 
 alios lugere illos — sed quia illi lugere tunc non 
 debebant cum dies sanctificationis eorum agerentur nondum 
 completis septem, quibus eos praecepit de tabernaculo non 
 abscedere. quamquam possit uideri, quia illo oleo fuerant 
 sanctificati, hoc dictum esse quod numquam quemquam lugere

 

 
 
 
 deberent. ita enim dicit: fratres autem uestri omnis 
 domus Israhel plorabunt incendium, quo incensi 
 sunt a domino. et ab ostio tabernaculi testimonii 
 non exibitis, ne moriamini; oleum enim unctionis 
 quod est a domino super uos est.

Et locutus est dominus ad Aaron dicens: 
 uinum et siceram non bibetis, tu et filii tui tecum, 
 cum intrabitis in tabernaculum testimonii aut 
 cum accedetis ad altare, et non moriemini. quando 
 ergo eis bibere licebat, quandoquidem in tabernaculum eis 
 cotidie necesse erat introire et accedere ad altare propter 
 continuam seruitutem? quodsi quisquam dicit non omni die 
 sacrificia inponi solere, quid dicit de ingressu in tabernaculum, 
 qui cotidianus erat propter candelabrum et panes propositionis 
 super mensam ponendos? si autem respondetur 
 "in tabernaculum testimonii", nunc quod ait, illud 
 esse intellegendum, ubi erat arca testimonii, etiam illuc 
 necesse erat intrare summum sacerdotem propter incensum 
 continuationis. non enim semel in anno intrabat. sed cum 
 sanguine purificationis semel in anno, propter incensum autem 
 cotidie. an intellegendum est deum praecepisse, ut uinum 
 omnino non biberent? cur ergo non ita praecepit potius, ut 
 breuiter diceret: uinum non bibetis, sed addidit: cum 
 intrabitis in tabernaculum aut cum accedetis ad 
 altare? an quia causa non bibendi tacenda non erat, maxime 
 quia deus praescius erat futuros postea tam multos etiam 
 summos sacerdotes uno tempore. id est non per successionem, 
 qui tabernaculo et sacrificiis et incenso et uniuerso illi ministerio 
 uicibus deseruirent, quando utique illi non bibebant, 
 quorum locus erat deseruiendi, alii autem bibebant? an quid

 

 
 
 
 aliud hoc loco intellegendum est? quoniam, cum uinum et 
 siceram sacerdotes bibere prohiberet, secutus ait: legitimum 
 aeternum in progenies uestras. ambiguum est. utrum 
 superiori sensui conectatur, id est ad uinum non bibendum 
 pertineat, an inferiori ubi sequitur: distinguere inter 
 medium sanctorum et contaminatorum et inter 
 medium mundorum et [inter medium] inmundorum 
 et instruere filios Israhel omnia legitima quae 
 locutus est dominus ad eos per manum Moysi, ut hoc 
 sit officio sacerdotum legitimum aeternum in progenies eorum. 
 quomodo autem dicat "aeternum", iam saepe diximus. hoc 
 quoque ambigue positum est, quod ait: distinguere inter 
 medium sanctorum et contaminatorum et inter 
 medium mundorum et inmundorum, utrum ab eo. 
 quod sunt sancta et munda uel inquinata et inmunda, an ab 
 eo, quod sunt sancti et mundi uel inquinati et inmundi, id 
 est, utrum inter illa ipsa sacra, quae rite uel non rite fierent, 
 distinguere uoluit sacerdotes an inter ipsos homines probandos 
 uel inprobandos an potius ad utrumque referendum est siue 
 homines siue sacra.

Pectusculum segregationis et brachium 
 ablationis manducabitis in loco sancto. quamuis 
 singula singulis data sint, nimirum tamen utrumque posset 
 dici segregationis, quia utrumque sacerdoti separatur et utrumque 
 ablationis siue demtionis, quod grace dicitur aaaipsa , 
 quia utrumque demitur et aufertur eis pro quibus offertur, 
 ut detur sacerdoti. pectusculum sane inpositionis superius 
 legimus et brachium ablationis, quia de brachio nihil inponebatur 
 altari. adeps autem de pectusculo inponebatur.

Quid est quod dicit: de sacrificiis salutarium, 
 cum ea dicat, quae alibi dixit "sacrificia salutaris", et 
 cum singulari numero id dixit: sacrificium salutaris, 
 cum de eadem re diceretur? an forte hoc loco, ubi ait: 
 a sacrificiis salutarium, sanitatum dici debuit? nam in 
 illo psalmo, ubi dictum est: exaudi nos, deus sanitatum 
 nostrarum. hoc uerbum habet graecus quod etiam hoc loco, 
 id est ocor/joicov . qui genetiuus pluralis in graeca lingua 
 ambiguus est, utrum a salute an a salutari nomen declinatum 
 sit, quoniam owtYjpia dicitur salus uel sanitas. unde fit genetiuus 
 pluralis tOOV awtTjpiwv ; salutare autem aior/jpioy dicitur 
 et inde genetiuus pluralis idem ipse est. si ergo recte potest 
 intellegi etiam sacrificium salutis quod est sacrificium salutaris, 
 quoniam a salutari salus datur, et illud est salutare 
 unde salus accipitur, non est necesse, ut tamquam multorum 
 salutarium sacrificia hic intellegamus, ubi dictum est" a sacrificiis 
 salutarium", sed multarum forsitan sanitatum, quae 
 tamen ab uno salutari accipiuntur. quod sit autem salutare 
 dei, de quo dictum est: calicem salutaris accipiam, 
 et de quo Symeon dicit in euangelio: quoniam uiderunt 
 oculi mei salutare tuum, fides christiana nouit. possunt 
 sane non absurde intellegi uel dici etiam sacrificia salutaria, 
 quae sunt salutaris.

Et erit tibi et filiis tuis et filiabus tuis 
 legitimum aeternum. non frustra est additum "filiabus",

 

 
 
 
 quoniam quaedam ad escas pertinentia sacerdotum prohibet a 
 feminis accipi, sed a masculis iubet. 
 
 Cum quaesisset Moyses caprum oblatum pro populi peccatis 
 et non inuenisset, quoniam fuerat incensus, et iratus 
 esset, quod ea, quae pro peccato a populo offerrentur. constituit 
 dominus sacerdotibus edenda inde oblatis adipibus et 
 renibus, iratus autem esset non fratri suo, sed filiis eius, 
 credo quod ad eos suggerendi ministerium pertineret, respondit 
 illi Aaron et ait: si hodie obtulerunt ea quae pro 
 peccato illorum sunt et holocausta sua ante dominum 
 et contigerunt mihi talia et comedam quod 
 est pro peccato hodie, numquid placitum erit dom 
 in o? et audiuit Moyses et placuit illi. hoc uidetur 
 dixisse Aaron, quod ipso die. quo primum obtulerant filii 
 Israhel pro peccato suo, non debuit a sacerdotibus manducari, 
 sed totum incendi, non inde regulam faciens ad cetera: nam 
 deinceps sacrificia pro peccatis ipsi edebant. sed quia hoc 
 primum fuit ipso primo die primitus oblatum. credendum est 
 Aaron sacerdotem hoc diuina inspiratione dixisse, ut et illud 
 circa sacerdotes deinceps seruaretur, quod praeceperat dominus 
 Moysi, et hoc quod Aaron dixit tamquam diuinitus dictum 
 Moyses adprobaret. quid ergo de ceteris eiusdem diei sacrificiis, 
 id est de ariete et uitulo, quae diximus etiam ipsa 
 pro peccato oblata debere intellegi? an de uitulo nulla quaestio 
 est, quoniam oportebat sic fieri, ut de eius sanguine 
 quemadmodum praeceptum fuerat intromitteretur, unde et 
 tangerentur cornua altaris incensi, et consequens erat, ut totus 
 arderet? quid ergo de ariete? an quoniam primum caprum 
 quaesiuit Moyses, quod de capro illi responsum est, hoc et

 

 
 
 
 de ariete intellegendum est, quem ex ordine fuerat quaesiturus, 
 nisi illud responsum sacerdotis ei placuisset? de uitulo autem 
 quid quaereret, cum ea lege fieri potuerit. quam de uitulo 
 pro peccato uniuersae synagogae praeceperat deus, sicut de 
 uitulo pro peccato sacerdotis, id est. ut totus arderet extra 
 castra? haec enim uerba sunt irascentis Moysi ad filios fratris 
 sui, cum hircum pro peccato quaesitum non inuenisset, quia 
 fuerat totus incensus: quare non comedistis illud quod 
 fuit pro peccato in loco sancto? quoniam enim 
 sancta sanctorum sunt, hoc uobis dedit edere, ut 
 auferatis peccatum synagogae et exoretis pro eo 
 ante dominum. non enim inlatum est a sanguine 
 eius in sanctum ante faciem intus. edetis illud 
 in loco sancto. quomodo mihi constituit dominus. 
 utique cum dicit: non enim inlatum est a sanguine 
 eius in sanctum ante faciem intus, procul dubio 
 discernit illud quod ita fit pro peccato sacerdotis siue pro 
 peccato uniuersae synagogae non de hirco, de quo sanguis 
 quoniam non erat iussus inferri ad tangenda cornua intus 
 altaris incensi non debuit totus incendi, sed a sacerdotibus 
 manducari. hoc autem quare sit factum, id est, ut etiam ipse 
 totus incenderetur, respondit Aaron et placuit Moysi. 
 
 Sane quoniam sex pecora praecepta fuerant senioribus populi 
 ut offerrentur pro populo. quorum prius quattuor commemorauit. 
 hircum et arietem et uitulum et agnum anniculum — 
 quorum manifestum est hircum pro peccato, manifestum est 
 etiam agnum anniculum in holocaustum — duo uero media, 
 arietem et uitulum, ambigue posita uideramus, utrum ad 
 sacrificium pro peccato pertinerent et hirco adiungerentur an 
 potius agno, ut in holocaustum offerrentur — unde quid

 

 
 
 
 nobis uideretur suo loco exposuimus — postea uero, ut sex 
 animalia complerentur, uitulum et arietem commemorauit in 
 sacrificium salutaris, nec tamen in consequentibus cum immolata 
 sunt et identidem commemorata, fit mentio pecorum 
 ipsorum arietis et uituli, quae inter caprum et agnum posuerat, 
 sed tantum ille uitulus et ille aries commemorantur, 
 quos in sacrificium salutaris offerri iusserat, ut iam non sex 
 pecora, sed potius quattuor fuisse credantur: potest fortassis 
 intellegi quod duo illa, quae prius inter hircum et agnum . 
 posuerat, iterum nominauit et non est alius uitulus et alius 
 aries in sacrificium salutaris, ut, cum dixisset hircum pro 
 peccato et arietem et uitulum non dicens in quid, id est in 
 quam rem, agnum uero anniculum in holocaustum, postea 
 dicere uoluerit quid de uitulo et ariete faciendum esset, id 
 est, quia neque pro peccato sicut hircus neque in holocaustum 
 sicut agnus, sed in sacrificium salutaris iubebantur 
 inferri; sed si hoc intellexerimus, manebit quaestio, quare pro 
 peccato synagogae hircus oblatus sit, cum de sacrificiis quae 
 pro peccatis offerenda essent ab initio dominus loquens uitulum 
 offerri iusserit pro peccato synagogae sicut pro peccato sacerdotis 
 non caprum, sed uitulum — de quo uitulo etiam sanguinem 
 similiter ut pro peccato sacerdotis ad tangenda cornua 
 altaris incensi praecepit inferri — et quae causa fuerit. ut 
 pro peccato Aaron et Moyses uitulum offerret et ipse Aaron 
 alterum uitulum, sicut pro peccato sacerdotis secundum dei 
 praeceptum offerri oportebat, pro peccato autem populi non 
 uitulus, sicut praeceptum fuerat, sed hircus potius offerretur. 
 quod nos cum moueret, uisum est nobis, ut supra diximus. 
 quod non solus hircus pro peccato populi sed et aries et

 

 
 
 
 uitulus offerri iussus est, ut ad ista tria subaudiatur "pro 
 peccato", quia et principes erant in populo, pro quibus hircus 
 fuerat offerendus, et singuli quique habere propria peccata 
 potuerunt, pro quibus aries, et unum aliquod peccatum omnes, 
 pro quibus uitulus; sicut ab initio praeceptum fuerat, pro 
 peccato uniuersae synagogae uitulum offerri oportebat. ideo 
 autem, cum immolata sunt, hircus tantummodo nominatur, 
 ut alia etiam tacita intellegerentur, locutione a parte totum, 
 quia omnia fuerant pro peccatis.

Cum ageret de morticinis inmundorum animalium, 
 et omne uas fictile, inquit, in quo ceciderit ex eis 
 intus quaecumque sunt intus inmunda erunt, et 
 illud conteretur, id est ipsum uas. et omnis cibus 
 qui manducatur in quemcumque uenerit super 
 illum aqua inmundus erit uobis. non quaecumque 
 aqua intellegenda est, quae si superuenerit cibo, facit eum 
 inmundum, sed ex illo uase, quod factum est inmundum de 
 morticinis inmundis, si forte ipsum uas habuit aquam.

Instruere filios Israhel inter uiuificantia 
 quae manducantur et inter uiuificantia 
 quae non manducantur. quae graecus habet CtooYovoOvta , 
 nostri quidam "uiuificantia" interpretari maluerunt, quia 
 utcumque hoc uerbum noster usus recepit. quam facere nouum 
 insolitum, si dici posset "uiuigignentia". non enim quae uiuificant. 
 id est uiuere faciunt, sed quae uiuos fetus gignunt, 
 id est non oua sed pullos, dicuntur CwoYovoovta .

Quid est quod ait de muliere quae peperit: 
 omne sanctum non tanget et in sanctuarium non 
 introibit? quod sanctuarium uult intellegi, cum legatur in 
 tabernaculum nonnisi sacerdotes solere ingredi et usque ad 
 uelum interius secundum, ultra uelum autem ipsum, ubi erat 
 arca, nonnisi unum summum sacerdotem? an et ante tabernaculum, 
 ubi erat altare sacrificiorum. sanctuarium dici potuit? 
 nam saepe appellatur locus sanctus etiam ipsum atrium, 
 cum dicitur: in loco sancto edent ea. illuc fortassis 
 solebant intrare mulieres, quando offerebant dona sua, quae 
 inponerentur altari.

Quid est quod dicit: si masculum pepererit 
 mulier. inmunda erit septem dies: secundum dies 
 secessionis eius inmunda erit. et die octauo circumcidet 
 carnem praeputii eius: et triginta et 
 tres dies sedebit in sanguine suo mundo. omne 
 quod sanctum est non continget et in sanctuarium 
 non introibit? quae differentia est inter septem dies illos, 
 quibus eam dicit inmundam, et triginta tres, quibus in sanguine 
 suo mundo sedebit? si enim iam inmunda non est per 
 triginta tres dies, quare non tangit quod sanctum est? an 
 hoc adhuc interest. quia in sanguine est licet mundo? ut hoc 
 distet, quia cum inmunda est, ubicumque etiam sederit. inmundum 
 facit, cum uero iam in sanguine mundo sedet, tantum 
 quod sanctum est non ei licet tangere et in sanctuarium 
 intrare? hoc est enim, quod ait: secundum dies

 

 
 
 
 secessionis purgationis suae, quoniam dicit alio loco inmunditiam 
 feminae, quae menstruis purgatur, septem dierum 
 esse, quanc!o omne super quod sederit inmundum erit. ,,secessionis" 
 autem dicit, quoniam secedebat aliquantum. ne omnia 
 coinquinaret. cum perageret illos dies. hos dies inmunditiae 
 eius. si feminam pareret, lex duplicabat et quattuordecim 
 faciebat: reliquos autem quibus sedebat in sanguine mundo 
 suo, etiam ipsos duplices iusserat obseruari, id est sexaginta 
 sex. ut omnes essent in partu masculi quadraginta, in feminae 
 octoginta. aliqui autem codices graeci non habent "in sanguine 
 mundo suo", sed in sanguine inmundo suo". 
 
 Et cum adinpleti fuerint dies purgationis eius, 
 super filio aut super filia offeret agnum anniculum 
 sine macula in holocaustum et pullum 
 columbinum aut turturem pro peccato ad ostium 
 tabernaculi testimonii ad sacerdotem. et offeret 
 eum ante dominum; et exorabit pro ea sacerdos 
 et purgabit eam a fonte sanguinis eius. ista lex 
 eius quae peperit masculum aut feminam. si autem 
 non inuenerit manus eius quod satis est in agnum, 
 et accipiet duos turtures aut duos pullos columbinos. 
 unum in holocaustum et unum pro peccato. 
 et exorabit pro ea sacerdos et purgabitur. recte 
 ergo superius non legendum est: offeret agnum anniculum 
 sine macula in holocaustum *et pullum 
 columbinum aut turturem pro peccato, sicut nonnulli 
 codices habent. sed sicut dictum est: et pullum columbinum 
 aut turturem pro peccato, quandoquidem postea

 

 

 

 
 
 
 dicit: si non inuenerit manus eius quod satis est 
 ad agnum, et accipiet duos turtures. ubi plus uidetur 
 habere "et"; nam ea coniunctione detracta integre sequitur: 
 accipiet duos turtures aut duos pulloscolumbinos, 
 unam auem scilicet in holocaustum, alteram pro peccato. 
 
 
 Sed quo peccato? numquid peperisse peccatum est? an hic 
 ostenditur illa propago ex Adam, unde apostolus dicit: ex 
 uno in condemnationem, et quia per unum hominem 
 peccatum intrauit in mundum et per peccatum 
 mors et ita in omnes homines pertransiit? et hic 
 satis adparet quemadmodum dictum sit: ego enim in i niquitatibus 
 conceptus sum et in peccatis mater 
 mea in utero me aluit. cur ergo non illud quod natum 
 est purgari dicit scriptura per hoc sacrificium, sed ipsam 
 quae peperit? an ad ipsam quidem, unde illa origo trahebatur, 
 relata purgatio est propter sanguinis fontem? non poterat 
 tamen sine ipsius fetus purgatione fieri, qui ex ipso sanguine 
 exortus est? nam quo pertinet quod superius ait: super 
 filio aut super filia offeret agnum anniculum 
 sine macula in holocaustum et pullum columbinum 
 aut turturem pro peccato, si nihil per hoc 
 sacrificium fiebat pro eis qui nascebantur? 
 
 Quodsi quisquam ita distinguere conabitur, ut dicat non 
 esse iungendum "super filio aut super filia offeret 
 agnum anniculum sine macula in holocaustum et 
 pullum columbinum pro peccato", sed ita potius 
 legendum: et cum adinpleti fuerint dies purgationis 
 eius super filio aut super filia, id est dies purgationis 
 inpleti fuerint super illo aut super illa, filio scilicet uel filia, 
 ut deinde ab alio sensu sequatur: offeret agnum

 

 
 
 
 anniculum sine macula in holocaustum et pullum 
 columbinum pro peccato, id est pro peccato suo, cum 
 completi* fuerint dies purgationis eius super filio aut super 
 filia: quisquis ergo ita distinguendum putauerit, ex euangelio 
 conuincetur, ubi cum tale aliquid nato ex uirgine domino 
 facerent magis propter consuetudinem legis quam propter 
 necessitatem alicuius in eo expiandi purgandique peccati, 
 sic legitur: et cum inducerent puerum Iesum parentes 
 eius, ut facerent secundum consuetudinem 
 legis pro eo. non dictum est "pro matre eius" sed "pro 
 eo", quamuis ea fierent quae hoc loco praecepta sunt de 
 duobus turturibus aut duobus pullis columbinis. sic enim 
 baptizari etiam ipse dignatus est baptismo Iohannis, qui erat 
 baptismus paenitentiae in remissionem peccatorum, quamuis 
 nullum haberet ille peccatum. merito ergo quidam nostri ita 
 interpretati sunt etiam istum in Leuitico locum, ut non 
 dicerent: super filio aut super filia, sed: pro filio 
 aut pro filia. hanc enim uim huius praepositionis esse 
 intellexerunt hoc loco, ubi graecus ait: s<p\' Ulti ) r) szt \\ k >7aip{. 
 sane aduertendum est quam pauper dominus nasci uoluerit, 
 ut non pro illo offerretur agnus et pullus columbinus aut 
 turtur sed par turturum aut duo pulli columbini, sicut in 
 euangelio legitur: quod scriptura Leuitici tunc iussit offerri, 
 si non habuerit manus offerentis quod satis est in 
 agnum.

Homini si cui facta fuerit in cute corporis 
 eius cicatrix signi lucida et fuerit in cute coloris 
 eius tactus leprae. uelut exponendo dixit posterius, unde

 

 

 
 
 
 quod primum dixerat intellegeretur, quoniam dixerat: homini si 
 cui facta fuerit in cute corporis eius cicatrix lucida. 
 ne cicatricem sic intellegeremus, quomodo solet esse uestigium 
 sanati uulneris, aperuit hoc se de colore dicere, cum adiunxit: 
 et fuerit in cute coloris eius tactus leprae. quidquid ergo 
 illud est. coloris uitium est, quod nomine cicatricis appellat. quod 
 uero ait: tactus leprae, non quod tactu color sentiatur, 
 sed ita dicit tactum leprae, tamquam homo ipse uel corpus 
 eius lepra sit tactum, hoc est maculatum atque uitiatum. 
 sicut dici solet: "tetigit eum uel non tetigit febris". denique 
 ipsam maculam tactum uocat et eam semper isto nomine 
 appellat. unde nonnulli nostri non" tactum", sed "maculam" 
 interpretati sunt. quo nomine quidem planius uidetur sonare 
 quod legitur: sed potuit et graecus non dicere άφήν , id est 
 tactum. sed μῶμον , id est maculam, unde ἄμωμον dicit immaculatum. 
 quamquam non ab illo solo quod in colore contingit, 
 sed ab omni uitio purum solet scriptura ἄμωμον dicere. unde 
 non maculam coloris, sed omnis uitii notam uult intellegi, 
 quod appellat. posset ergo quod ad solum colorem 
 adtinet σπίλον dicere: quo uerbo usus est apostolus, ubi ait 
 de ecclesia: non habentem maculam aut rugam. nec 
 σπίλον autem nec dixit, sed άφήν , id est tactum, quod 
 et in graeca lingua inusitate dicitur in coloribus et tamen 
 hoc septuaginta interpretes non piguit graece dicere. cur 
 ergo latinos piguerit? quod autem dicitur "cicatrix signi", 
 uel ideo dicitur, quod significet aliquid, uel ideo potius, quod 
 ipsum hominem signo quodam discernit a ceteris, hoc est 
 notabilem reddit.

Quid est quod ait: et uidebit sacerdos et inquinabit 
 eum, ad quem ueniet, ut mundetur? sed "inquinabit" 
 dictum est "inquinatum pronuntiabit", si haec in eo uiderit, 
 quae scriptura dicit de macula leprae.

Si autem lucidus albus erit in cute coloris 
 eius et humilis non fuerit aspectus eius a cute. 
 "lucidus albus" subauditur "tactus", id est illa macula 
 coloris, non pilus. quod postea dicit: si autem conuersa 
 mutata fuerit significatio in cute. hanc dicit .,significationem", 
 quod superius signum" in latino legitur. nam 
 graecus et supra et hic uno eodemque uerbo usus est or,|xotg-av 
 dicens.

Et segregabit illum sacerdos septem diebus 
 in secundo; et uidebit illum sacerdos die septimo in 
 secundo, et ecce obscurus tactus, non est conuersus 
 tactus in cute. et purgabit eum sacerdos; signum 
 enim est: hoc est "purgatum eum pronuntiabit"; non enim 
 est lepra, sed signum.

Si autem conuersa mutata fuerit significatio 
 in cute posteaquam uidit illum sacerdos, ut purget 
 <illum>, et uisus fuerit denuo sacerdoti et uiderit 
 eum sacerdos et ecce commutata <est> significatio 
 in cute, et inquinabit eum sacerdos; lepra est. etiam 
 hic "inquinabit" dixit "inquinatum pronuntiabit\': "et 
 autem plus habet ex more locutionis scripturae. hoc itaque 
 uidetur admonuisse. ut, cum uisus fuerit solus color albus 
 et lucidus discolor sano colori, adhuc probetur a sacerdote, 
 ut, si uiderit etiam pilum mutatum in album colorem et

 

 
 
 
 humiliorem factum cutis locum, in quo est albus color, tunc 
 pronuntiet lepram, id est inquinet hominem pronuntiando 
 leprosum. si autem, inquit, lucidus albus fuerit in cute 
 c-oloris eius — id est lucidus albus fuerit ille tactus: quo 
 nomine eandem maculam appellat — et humilis non fuerit 
 aspectus eius a cute et pilus non erit conuersus in 
 album, ipse autem est obscurus — id est ipse pilus, 
 quia non est albus — et segregabit sacerdos tactum 
 septem dies. et uidebit sacerdos tactum die septimo 
 — id est illam maculam — et ecce tactus manet ante 
 eum, non commutatus est tactus in cute. id est non 
 est discolor et dissimilis inuentus a cute. ergo sanatum est 
 quod uitiosum erat. sed adhuc iubet probari eandem sanitatem 
 per alios septem dies atque ideo sequitur et dicit: et segregabit 
 illum sacerdos septem dies in secundo — id est 
 septem dies alios — et uidebit illum sacerdos die septimo 
 in secundo, et ecce obscurus tactus — id est 
 quia non albus et lucidus ac per hoc concolor sano colori — 
 non. est mutatus tactus in cute — sicut et paulo ante 
 dixit, hoc est non est dissimilis a cetera cute — et purgabit 
 eum sacerdos, id est purgatum pronuntiabit a suspicione 
 leprae, non quod habuerit lepram, quam iam non habet, 
 sed quoniam lepra non fuit, quod in illo lucido et albo colore 
 tactus, id est maculae illius quae adparuerat. cum expectaretur 
 utrum humilior fieret locus et pilus illic in album 
 conuerteretur, non contigit. sed potius. ille tactus, qui fuit 
 ante lucidus et albus, obscurus inuentus est, id est similis 
 cetero colori, non lucidus. non erat ergo lepra; signum est 
 enim, non lepra, quod sic adparuit. tamen etiam propter hoc 
 purgatus a suspicione leprae "lauabit uestimenta sua", quia

 

 
 
 
 et in illo signo aliquid fuit, propter quod lauanda fuerant 
 uestimenta, et mundus erit.

Deinde sequitur: si autem conuersa mutata 
 fuerit significatio in cute posteaquam uidit illum 
 sacerdos, ut purget illum — id est posteaquam uidit 
 eum sacerdos septimo die prius sanum, ut purgaret illum, 
 mutata es\'t illa significatio. id est illud signum in cute — 
 et uisus fuerit in secundo sacerdoti — id est post alios 
 septem dies — et uiderit eum sacerdos, et ecce commutata 
 est significatio in cute — id est non stetit in 
 -illa sanitate, in qua eum uiderat post primos septem dies — 
 et inquinabit illum sacerdos; lepra est. iam hic quoniam 
 illud quod uisum fuerat post primos septem dies sanum 
 non stetit in suo, sed mutatum est in pristinum uitium, 
 lepra pronuntiatur, ita ut non illic expectetur uel locus 
 humilior uel pilus in album conuersus. cum enim lepra non 
 sit notabilis atque uitiosa nisi uarietas, hoc ipsum de uitioso 
 colore redire ad sanum et de sano redire ad uitiosum ita 
 notabile est, ut non ibi fuerit expectandum, quod in primo 
 expectari praeceperat de humiliore loco et pili candore, sed 
 iam etiam ista uarietate sine dubitatione sit lepra.

Deinde sequitur: et tactus leprae si fuerit in 
 homine. ueniet ad sacerdotem. et uidebit sacerdos, 
 et ecce cicatrix alba in cute, et haec mutauit capillum 
 album, et a sano carnis uiuae in cicatrice. hinc 
 si subtrahamus "et"\', more enim locutionis scripturarum 
 positum est, iste erit sensus: et uidebit sacerdos, et ecce 
 cicatrix alba in cute, et haec mutauit capillum album 
 a sano carnis uiuae in cicatrice. ordo est: mutauit 
 capillum album in cicatrice a sano carnis uiuae, id est: cum

 

 
 
 
 caro uiua et sana habeat capillum obscurum uel nigrum, 
 haec cicatrix album habet. lepra ueterescens est in cute 
 coloris eius: et inquinabit eum sacerdos — id est 
 inquinatum pronuntiabit — non segregabit eum, quia inmundus 
 est. hoc uidetur dicere, quia, ubi inuentus fuerit 
 pilus in album mutatus concolor albo uitio cutis, iam non 
 segregatur, ut probetur, nec expectatur utrum etiam humilior 
 fiat locus, sed ex hoc tantum quod alba est cutis discolor 
 ceterae et album habet pilum discolorem ceteris qui sunt in 
 carne uiua et sana lepra ueterescens pronuntiatur: ideo ueterescens, 
 quia iam non est probanda illis bis septem diebus. 
 si autem restitutus fuerit color sanus et conuersus 
 fuerit albus, quoniam dixerat totum album factum per 
 totam cutem eo ipso iam mundum esse, quia uarietas ibi 
 iam non esset. deinde ait: et quacumque die uisus fuerit 
 in eo color uiuus, inquinabitur: ubi satis ostendit uarietatem 
 inprobari. ac per hoc quod modo dixit: si autem 
 restitutus fuerit color sanus et conuersus fuerit 
 albus, et ueniet ad sacerdotem. et uidebit sacerdos, 
 et ecce conuersus tactus in album, et purgabit sacerdos 
 tactum: mundus est, restitutum colorem sanum non 
 debemus accipere. ut color sanus esset: iam enim ipse erat, 
 per quem tamen fiebat inmundus propter uarietatem. restitutum 
 ergo dixit colorem sanum, ut illud esset quod fuerat, 
 id est albus sano pereunte. tunc enim rursus mundus erit, 
 cum totus albus fuerit, quia nulla ibi uarietas erit. sed restitutum 
 pro pereunte accipere nimis inusitata locutio est; 
 magis enim uidetur dicere debuisse: si autem restitutus fuerit 
 color albus. nunc uere ait: restitutus sanus et conuersus

 

 
 
 
 fuerit albus, tamquam diceret: sanus color si restitutus 
 fuerit in album.

Quid est quod, cum de lepra capitis loqueretur, 
 eam etiam quassationem appellauit, cum in solo colore fiat 
 uel cutis uel capillorum, et quod humilior aspectus eius a 
 cetera cute adpareat, sine dolore tamen et sine ulla uexatione? 
 an hoc quod inmundum est quassationem uoluit appellare 
 pro plaga, uelut hac inmunditia homo percussus sit?

Quid sibi uult quod cum diceret de lepra uestimentorum 
 aliarumque rerum ad usus hominum pertinentium 
 ait: rant] in uestimento laneo aut in uestimento 
 stuppeo aut in stamine aut in lana aut in lineis 
 aut in laneis, cum iam supra dixisset: in uestimento 
 laneo aut in uestimento stuppeo? nam stuppeum est 
 utique lineum. an illic uestimenta intellegi uoluit, hic autem 
 quodlibet laneum et quodlibet lineum? non enim uestimenta 
 sunt stramina iumentorum, cum sint lanea, aut uestimenta 
 sunt retia, cum sint linea. prius ergo specialiter de uestimentis, 
 deinde generaliter de omnibus rebus laneis et lineis 
 dicere uoluit.

Quaeritur quid dixerit: in omni operaria pelle, 
 quod nonnulli interpretati sunt: in omni confecta pelle. 
 sed non ait graecus έργαμέψ δέρματι , ait autem έργασίμψ , 
 quod uerbum etiam in Regnorum libro positum est, ubi Ionathan 
 loquitur ad Dauid: esto in agro in die operaria, 
 id est in die qua fit opus. ac per hoc etiam hic pellem operariam 
 in qua fit opus debemus accipere, id est alicui operi

 

 
 
 
 adcommodatam. sunt enim pelles quae tantummodo ad ornamentum 
 habentur, non ad opus.

Quid est quod ait: in omni uase operario pellis. 
 nisi quod est ex pelle factum, hoc est in omni uase pelliceo? 
 hoc autem isto loco uas dicit, quod graeci appellant o%so ?; 
 hoc enim nomen generale est omnium utensilium. aliud est 
 autem quod appellatur artftlov ; nam et hoc latina lingua U&\'< 
 dicit. sed aYfetov illud magis intellegitur uas quod liquorem 
 capit.

Quid est quod ait: et quemcumque tetigerit 
 qui fluorem seminis patitur et manus suas non 
 lauit aqua, lauabit uestimenta et lauabit corpus 
 suum aqua et inmundus erit usque in uesperam? 
 ambigue quippe positum est quod ait: manus suas non 
 lauit aqua, uelut posteaquam tetigerit. sed intellegendum 
 est: quemcumque non lotis manibus tetigerit, ipse quem 
 tetigerit lauabit uestimenta et cetera.

Quid est quod cum praeciperet quomodo intrare 
 deberet sacerdos summus in sanctum, quod est intra uelum, 
 ait inter cetera: et exorabit pro sanctis ab inmunditiis 
 filiorum Israhel et ab iniustitiis eorum [et] 
 de omnibus peccatis eorum? quomodo ergo pro sanctis. 
 si ab inmunditiis filiorum Israhel et ab iniustitiis eorum de 
 omnibus peccatis eorum? an quia non ait "pro inmunditiis" 
 filiorum Israhel sed "ab inmunditiis", hoc intellegendum 
 est "exorabit pro sanctis ab inmunditiis filiorum

 

 
 
 
 Israhel?" id est pro eis qui sancti sunt ab inmunditiis 
 filiorum Israhel non consentientes inmunditiis eorum: non 
 quia pro ipsis tantum exorandum erat, sed quia etiam pro 
 ipsis, ne quisquam putaret ita fuisse sanctos, ut nihil esset 
 unde pro eis exoraretur, quamuis essent ab inmunditiis filiorum 
 Israhel et ab iniustitiis eorum alieni. de omnibus peccatis 
 eorum, id est: quae iniustitiae ueniebant de omnibus 
 peccatis eorum. 
 
 Potest et iste esse sensus " exorabit pro sanctis ab 
 inmunditiis filiorum Israhel", id est, ut hoc pro illis 
 exorari intellegatur, ut ab inmunditiis filiorum Israhel tuti 
 essent. sed exorabit non potest accipi nisi quod alio uerbo 
 dicitur "propitiabit". unde et propitiatorium uocatur, quod alii 
 exoratorium interpretati sunt; graece autem dicitur ἱλαστήριον . 
 et quod hoc loco latinus ait: exorabit pro sanctis, 
 graecus habet ἐξιλάσεται , quod non intellegitur nisi pro peccatis. 
 unde scriptum est in psalmo: qui propitius fit 
 omnibus iniquitatibus tuis. hic ergo aptior sensus est. 
 ut intellegatur sacerdos etiam pro his propitiare deum, qui 
 sancti sunt ab inmunditiis filiorum Israhel, et quia, licet ita 
 sancti sint, ut inmunditiis filiorum Israhel et iniustitiis non 
 consentiant, habent tamen aliquid propter quod eis necessaria 
 sit propitiatio dei. 
 
 Sane in quodam graeco inuenimus: et exorabit sanctum. 
 non pro sanctis, et illud quidem sanctum genere neutro, 
 id est τὸ ἅγιον . nam posset intellegi "exorabit sanctum deum", 
 et nulla esset quaestio; quomodo autem possit intellegi: 
 exorabit hoc sanctum, difficile est dicere, nisi forte illud

 

 
 
 
 sanctum quidquid est quod deus est, quia et spiritus sanctus, 
 qui utique deus est. neutro genere graece dicitur τὸ πνεῦμα τὸ ἅγιον . 
 et forte hoc est — si tamen ille codex uerior 
 est, qui emendatior uidebatur — ἐξιλάσεται τὸ ἅγιον , hoc est 
 τὸ πνεῦμα τὸ ἅγιον , quod latine genere neutro dici non potest. 
 quamuis et in tribus aliis codicibus, uno graeco et duobus 
 latinis, non inuenerimus nisi quod supra diximus: exorabit 
 pro sanctis. quod potest et sic accipi, ut non pro sanctis 
 hominibus, sed pro his quae sancta sunt intellegatur. id est 
 tabernaculo ipso et quaecumque in eis essent sanctificata 
 domino: ut hoc sit exorabit pro sanctis ab inmunditiis 
 filiorum Israhel: propitiabit deum pro his quae 
 sanctificata sunt domino ab inmunditiis filiorum Israhel, quia 
 in medio eorum erat tabernaculum. sic enim sequitur. nam 
 cum dixisset: exorabit pro sanctis ab inmunditiis 
 filiorum Israhel et ab iniustitiis eorum de omnibus 
 peccatis eorum, continuo subiecit: et ita faciet 
 tabernaculo testimonii quod creatum est in eis 
 in medio inmunditiae eorum, ut ad hoc necessaria 
 uideatur illa propitiatio pro sanctis, id est pro tabernaculo 
 et omnibus quae in eo sancta dicuntur. nam et paulo post 
 hoc dicit de altari. quod aspersione sanguinis mundaret illud 
 sacerdos et sanctificaret ab inmunditiis filiorum Israhel.

Et perficiet exorans sanctum. utrum perficiet 
 sanctum? an exorans sanctum secundum id quod supra diximus? 
 nam et hic neutro genere graece dictum est τὸ ἅγιον . 
 utrum ergo exorans dominum perficiet sanctum, id est

 

 
 
 
 perfecte sanctificat quod sanctificat? an perficiet. quod ait. 
 exorans sanctum, id est illud sanctum quod est 
 τὸ πνεῦμα τὸ ἅγιον ?

De duobus hircis. uno immolando et alio in desertum 
 dimittendo, quem ἀποπομπαῖον uocant, solet esse disceptatio, 
 et a quibusdam ille immolandus in bono accipitur, ille autem 
 dimittendus in malo. non tamen iste sensus ideo confirmandus 
 est, quia homo, in cuius manu in heremum hircus dimittitur, 
 cum redierit, lauare iussus est uestimenta sua et corpus 
 suum aqua et sic ingredi in castra — tamquam et hoc sit 
 indicium cur in malo sit ille hircus accipiendus, a cuius contagione 
 homo abluendus est; sic enim dicit abluendum et 
 qui alterius hirci <uitulique> acceperit carnes <et> extra 
 castra combusserit — quia ita de illo et de uitulo fieri iubet, 
 de quorum immolatorum sanguine fit aspersio, et sunt pro 
 peccatis. ac per hoc non neglegenter istorum duorum hircorum 
 distinctio in allegorica significatione tractanda est. item cum 
 constituisset diem decimum septimi mensis sabbato sabbatorum, 
 quo fieret supra dicta purgatio a sacerdote illo uno 
 qui patri succedit, loquens de eodem sacerdote ait: exorabit 
 sanctum sancti. quod iam nescio utrum aliter accipiendum 
 sit quam" exorabit in sancto sancti" quodam genere locutionis; 
 in illo scilicet sancto, quo solus ipse summus sacerdos intrabat. 
 quod est intra uelum, ubi arca erat testimonii et 
 altare incensi. non enim eundem locum tamquam deum exorabit, 
 sed quia ibi exorabit deum, ita positum est: exorabit 
 sanctum sancti. nam et hoc genere neutro in graeco

 

 
 
 
 positum est: τὸ πνεῦμα τὸ ἅγιον . an forte spiritum sanctum 
 sancti dei hoc est τὸ ἅγιον πνεῦμα τοῦ ἁγίου θεοῦ ? an potius 
 "exorabit" dictum est "exorando purgabit" ? nam sic uerba 
 contexit: et exorabit sanctum sancti et tabernaculum 
 testimonii et altare exorabit et pro sacerdotibus 
 et pro omni synagoga exorabit. quomodo ergo exorabit 
 tabernaculum et altare nisi, ut dictum est, intellegamus "exorando 
 purgabit" ?

Illud quod dicit: quicumque occiderit uitulum 
 aut ouem aut capram in castris et quicumque 
 occiderit extra castra et ad ostium tabernaculi 
 testimonii non adtulerit. et in hoc constituit peccatum 
 et comminatur facienti, non de his dicit quae occiduntur ad 
 usum uescendi uel si quid aliud. sed de sacrificiis. prohibuit 
 enim priuata sacrificia, ne sibi quisque quodam modo sacerdos 
 esse audeat, sed illuc adferat, ubi per sacerdotem offerantur 
 deo. ita enim nec uanis sacrificabunt; nam et hoc in ea consuetudine 
 cauendum praemonuit. cum ergo non liceret offerri 
 sacrificia nisi in tabernaculo, cui templum postea successit 
 — unde et rex Israhel Hieroboam uaccas facere ausus est, 
 quibus populus sacrificaret, ne huius legis necessitate seducerentur 
 ab eo qui sub regno eius erant, dum pergunt Hierusalem, 
 ut in templo dei offerrent sacrificia sua, in quo facto 
 a domino condemnatus est — merito quaeritur quomodo 
 licite sacrificauerit Helias extra templum dei, quando et ignem 
 de caelo impetrauit et prophetas daemoniorum conuicit. quod 
 mihi non uidetur alia ratione defendi quam illa, qua defenditur 
 et Abrahae factum, quod filium deo iussus uoluit

 

 
 
 
 immolare. cum enim iubet ille qui legem constituit aliquid fieri 
 quod in lege prohibuit, iussio ipsa pro lege habetur, quoniam 
 auctoris est legis. non enim deesse possent miracula alia 
 praeter sacrificium, quibus superarentur et conuincerentur prophetae 
 lucorum; sed spiritus dei, qui fuerat in Helia quidquid 
 in hac re fecit, contra legem esse non potest, quia dator 
 est legis.

Quid est quod prohibens edendum sanguinem dicit: 
 anima omnis carnis sanguis eius est? quem totum 
 locum sic explicat: et homo homo filiorum Israhel aut 
 de proselytis qui adpositi sunt in uobis quicumque 
 ederit omnem sanguinem, et statuam faciem meam 
 super animam quae manducat sanguinem et perdam 
 illam de populo suo. anima enim omnis carnis sanguis 
 eius est. et ego dedi illum uobis exorare pro 
 animabus uestris: sanguis enim eius pro anima exorabit. 
 propterea dixi filiis Israhel: omnis anima ex 
 uobis non edet sanguinem, et proselytus qui adpositus 
 est in uobis non edet sanguinem. numquidnam si 
 animam pecoris sanguinem dicimus. etiam anima hominis 
 sanguis putanda est? absit. quomodo ergo non ait: anima 
 omnis carnis pecoris sanguis eius est, sed: anima, inquit, 
 omnis carnis sanguis eius est? in omni utique carne 
 etiam hominis caro deputatur. an quia uitale aliquid est in 
 sanguine, quia per ipsum maxime in hac carne uiuitur, qui 
 in omnibus uenis per corporis cuncta diffunditur, ipsam uitam 
 corporis uocauit animam, non uitam quae migrat ex corpore, 
 sed quae morte finitur? qua locutione dicimus istam uitam 
 temporalem esse, non aeternam, mortalem, non inmortalem,

 

 
 
 
 cum sit inmortalis animae natura, quae ablata est ab angelis 
 in sinu Abrahae, et cui dicitur: hodie mecum eris in paradiso, 
 et quae in tormentis ardebat inferni. secundum istam 
 ergo significationem, qua perhibetur anima etiam haec temporalis 
 uita, dixit apostolus Paulus: non enim facio animam 
 meam pretiosam mihi. ubi se ostendere uoluit et mori 
 paratum pro euangelio. nam secundum significationem, qua 
 anima dicitur illa quae migrat ex corpore, magis eam pretiosam 
 faciebat, cui tantum meritum conquirebat. sunt et 
 aliae huius modi locutiones. uita itaque ista temporalis maxime 
 sanguine continetur in corpore. sed quid est quod ait: dedi 
 uobis eum ad altare dei, exoret pro anima uestra? 
 tamquam anima pro anima exoret. numquid sanguis pro 
 sanguine, quasi de nostro sanguine solliciti simus, cum pro 
 anima nostra uolumus exorari? absurdum est hoc. 
 
 
 Sed multo est absurdius, ut sanguis pecoris exoret pro 
 anima hominis; quae mori non potest, cum manifeste scriptura 
 testetur in epistula ad Hebraeos illum sanguinem uictimarum 
 nihil profuisse ad exorandum deum pro peccatis 
 hominum, sed significasse aliquid quod prodesset. inpossibile 
 est enim. inquit. sanguinem hircorum et taurorum 
 auferre peccata. restat itaque, ut, quoniam pro anima 
 nostra exorat mediator ille. qui omnibus illis sacrificiis quae 
 pro peccatis offerebantur praefigurabatur, illud appelletur 
 anima quod significat animam. 
 
 
 Solet autem res quae significat eius rei nomine quam significat 
 nuncupari; sicut scriptum est: septem spicae septem 
 anni sunt; non enim dixit: septem annos significant, et:

 

 
 
 
 septem boues septem anni sunt et multa huius modi. 
 hinc est quod dictum est: petra erat Christus; non enim 
 dixit: petra significabat Christum, sed tamquam hoc esset, 
 quod utique per substantiam non hoc erat, sed per significationem. 
 sic et sanguis, quoniam propter uitalem quandam 
 corpulentiam animam significat, in sacramentis anima dictus 
 est. uerum si quisquam putat animam pecoris esse sanguinem, 
 non est in ista quaestione laborandum: tantum ne anima 
 hominis, quae carnem humanam uiuificat et est rationalis, 
 sanguis putetur ualde cauendum est et hic error modis 
 omnibus refutandus. quaerendae etiam locutiones, quibus per 
 id quod continet significetur id quod continetur, ut, quoniam 
 anima sanguine tenetur in corpore — nam si fuerit effusus 
 abscedit — per ipsum aptius significata sit anima et eius 
 nomen sanguis acceperit. sicut ecclesia dicitur locus, quo 
 ecclesia congregatur; nam ecclesia homines sunt, de quibus 
 dicitur: ut exhiberet sibi gloriosam ecclesiam. hoc 
 tamen uocari etiam ipsam domum orationum idem apostolus 
 testis est, ubi ait: numquid domus non habetis ad manducandum 
 et bibendum? an ecclesiam dei contemnitis? 
 et hoc cotidianus loquendi usus obtinuit, ut in ecclesiam prodire 
 aut ad ecclesiam confugere non dicatur, nisi qui ad 
 locum ipsum parietesque prodierit uel confugerit, quibus 
 ecclesiae congregatio continetur. scriptum est etiam: et effundens 
 sanguinem qui fraudat mercedem mercenarii. 
 mercedem sanguinem dixit, quoniam ea sustentatur uita, quae 
 nomine sanguinis appellatur. 
 
 Sed cum dominus dicat: nisi manducaueritis carnem 
 meam et biberitis meum sanguinem, non habebitis in

 

 

 

 
 
 
 uobis uitam, quid sibi uult quod a sanguine sacrificiorum, 
 quae pro peccatis offerebantur, tanto opere populus prohibetur, 
 si illis sacrificiis unum hoc sacrificium significabatur, in quo 
 uera fit remissio peccatorum? a cuius tamen sacrificii sanguine 
 in alimentum sumendo non solum nemo prohibetur, sed ad 
 bibendum potius omnes exhortantur, qui uolunt habere uitam. 
 quaerendum igitur quid significet, quod homo prohibetur in 
 lege sanguinem manducare eumque deo fundere iubetur. nam 
 de animae natura, cur per sanguinem significata sit, quantum 
 in praesentia satis uisum est, diximus.

Turpitudinem patris tui et turpitudinem 
 matris tuae non reuelabis; turpitudo enim eorum. 
 prohibet cum matre concumbere; ibi est enim turpitudo patris 
 et matris. nam postea prohibet et nouercae, ubi dicit: turpitudinem 
 uxoris patris tui non reuelabis; turpitudo 
 enim patris tui est. ubi exposuit quomodo in matre utriusque 
 sit turpitudo, id est patris et matris; in nouerca enim 
 tantum patris.

Turpitudinem sororis tuae ex patre tuo 
 aut ex matre tua quae domi est nata uel quae 
 foris nata est non reuelabis turpitudinem earum. 
 "quae domi nata est", intellegitur ex patre; "quae foris 
 nata est", intellegitur ex matre. si forte de priore uiro 
 eam mater susceperat et cum illa in domum uenerat, quando 
 patri eius nupsit, quem monet scriptura ne reuelet turpitudinem 
 sororis suae. hic uidetur non prohibuisse et quasi 
 praetermisisse concubitum cum sorore de utroque parente 
 nata; non enim dicit: turpitudinem non reuelabis sororis tuae 
 ex patre et ex matre, sed: ex patre aut ex matre. uerum

 

 
 
 
 quis non uideat etiam illud esse prohibitum multo maxime? 
 si enim non licet sororis turpitudinem reuelare ex quolibet 
 parente natae, quanto magis ex utroque! quid est autem quod 
 interposita prohibitione concubitus etiam cum suis neptibus 
 siue de filio siue de filia sequitur et dicit: turpitudinem 
 filiae uxoris patris tui non reuelabis? si enim huc 
 usque dixisset, intellegeremus etiam cum filia nouercae prohibitum 
 fuisse concubitum, quam ex priore uiro nouerca 
 peperisset nec huius qui prohibetur soror esset uel ex patre 
 uel ex matre; cum uero addidit: ex eodem patre soror 
 tua est, non reuelabis turpitudinem eius, manifestat 
 de sorore factam esse istam prohibitionem, cum fuerit ex 
 patre et ex nouerca, de qua iam superius dixerat. an ideo 
 iterum hoc apertius uoluit prohibere, quia superius subobscurum 
 fuit? saepe enim hoc facit scriptura.

Turpitudinem fratris patris tui non reuelabis 
 et ad uxorem eius non introibis. exposuit quid 
 dixerit "turpitudinem fratris patris tui", id est patrui 
 tui, "non reuelabis"; hoc est enim "ad uxorem eius 
 non introibis". in uxore quippe patrui uoluit intellegi 
 turpitudinem patrui, sicut in uxore patris turpitudinem patris.

Turpitudinem uxoris fratris tui non reuelabis; 
 turpitudo fratris tui est. quaeritur. utrum hoc 
 uiuo fratre an mortuo sit prohibitum, et non parua quaestio 
 est. si enim dixerimus de uiui fatris uxore locutam scripturam 
 uno generali praecepto, quo prohibetur homo ad uxorem 
 accedere alienam, etiam hoc utique continetur. quid est ergo 
 quod tam diligenter has personas, quas appellat domesticas, 
 propriis prohibitionibus distinguit a ceteris? non enim et

 

 

 
 
 
 quod prohibet de uxore patris, hoc est de nouerca, uiuo patre 
 accipiendum est et non potius mortuo. nam uiuo patre quis 
 non uideat multo maxime prohibitum, si cuiuslibet hominis 
 uxor aliena prohibita est maculari adulterio? de his ergo 
 personis uidetur loqui, quae possent non habentes uiros in 
 matrimonium conuenire, nisi lege prohiberentur, sicut fertur 
 esse consuetudo Persarum. sed rursus, si fratre mortuo intellexerimus 
 prohibitum esse ducere fratris uxorem, occurrit 
 illud, quod excitandi seminis causa, si ille sine filiis defunctus 
 esset, iubet scriptura esse faciendum. ac per hoc conlata 
 ista prohibitione cum illa iussione, ne inuicem aduersentur, 
 intellegenda est exceptio, id est non licere cuiquam defuncti 
 fratris ducere uxorem, si defunctus posteros dereliquit; aut 
 etiam illud esse prohibitum, ne liceret ducere fratris uxorem 
 etiam quae a fratre uiuo per repudium recessisset. tunc enim, 
 sicut dominus dicit, ad duritiam Iudaeorum Moyses permiserat 
 dare libellum repudii et per hanc dimissionem potuit putari 
 quod licite quisquam sibi uxorem copularet fratris. ubi adulterium 
 non timeret, quoniam repudio discessisset.

Turpitudinem mulieris et filiae eius non 
 reuelabis: id est, ne putet quisquam licere sibi ducere 
 filiam uxoris suae. simul enim mulieris et filiae eius non 
 licet reuelare turpitudinem [eius], id est ambabus misceri et 
 matri et filiae.

Filiam filii eius et filiam filiae eius non 
 accipies. etiam neptem uxoris de filio uel de filia duci 
 prohibuit. uxorem super sororem eius non accipies 
 in zelum. hic non prohibuit superducere, quod licebat antiquis 
 propter abundantiam propagationis. sed sororem sorori

 

 
 
 
 noluit superduci. quod uidetur fecisse Iacob, siue quia nondum 
 fuerat lege prohibitum siue quia subpositae alterius 
 fraude deceptus est et illa magis de placito ueniebat quam 
 posterius accepit; sed iniustum erat priorem dimitti, nc faceret 
 eam moechari. hoc autem quod ait "in zelum", utrum ideo 
 positum est, ne sit zelus inter sorores, qui inter illas quae 
 sorores non essent contemnendus fuit? an ideo potius, ne 
 propter hoc fiat, id est, ne hoc animo fiat, ut in zelum sororis 
 soror superducatur?

Et ad mulierem in segregatione inmunditiae 
 eius non accedes reuelare turpitudinem 
 eius: id est ad menstruatam mulierem non accedes: segregabatur 
 enim secundum legem propter inmunditiam. hoc cum 
 superius satis sufficienter prohibuisset, quid sibi uult, quod 
 etiam hic hoc isdem praeceptis uoluit adiungere? an forte in 
 superioribus quoniam dictum est, ne figurate accipiendum 
 putaretur, etiam hic positum est, ubi talia prohibita sunt, 
 quae etiam tempore noui testamenti remota umbrarum ueterum 
 obseruatione sine dubio custodienda sunt? quod uidetur etiam 
 per prophetam Ezechielem significasse, qui inter illa peccata, 
 quae non figuratae sed manifestae iniquitatis sunt, etiam hoc 
 commemorat, ad mulierem menstruatam si quis accedat, et 
 inter iustitiae merita, si non accedat. qua in re non natura 
 damnatur, sed concipiendae proli noxium perhibetur.

Et ad uxorem proximi tui non dabis concubitum 
 seminis tui inquinari ad eam. ecce ubi 
 rursus prohibet adulterium, quod cum aliena uxore committitur, 
 quod etiam in decalogo prohibetur. unde adparet illa

 

 
 
 
 ita prohibita, ut etiam mortuis uiris suis non ducantur uxores, 
 quarum prohibet turpitudinem reuelari.

Et a semine tuo non dabis seruire principi. 
 hic non uideo quid intellegatur nisi principi qui pro deo 
 colitur. non enim ait SooXsostv , sed Xatpeikiv in graeco, quod 
 latinus non solet interpretari, nisi ut dicat seruire; plurimum 
 autem distat. nam seruire hominibus sicut serui seruiunt, 
 quod non est Xaxp=\'kiv sed SooXeustv , scriptura non prohibet; 
 seruire autem secundum id quod est Xatpisusiv non iubetur 
 hominibus nisi uni uero deo, sicut scriptum est: dominum 
 deum tuum adorabis et illi soli seruies. non solum 
 autem hoc uerbo, quod ait Xatpeueiv , satis significat quem 
 principem dicat, id est cui cultus tamquam deo exhibetur, 
 uerum etiam eo quod adiungit: et non profanabis nomen 
 sanctum, siue dei, de cuius populo datur illo modo seruire 
 principi, siue nomen sanctum ipsius populi Israhel. propter 
 quod dicitur: sancti estis, quoniam et ego sanctus 
 sum. oportunissime etiam hic adiungit: ego dominus, hoc 
 utique admonens, quia illi soli debetur Xatpsia , id est ea seruitus, 
 qua seruitur deo.

Quod dicit: et exhorruit terra eos qui insident 
 super eam. propter mala facta eorum, quae superius 
 commemorauit, non ideo dictum putandum est, quod habeat 
 terra sensum quo ista sentiat et exhorreat, sed nomine terrae 
 homines significat, qui sunt super terram. proinde cum haec 
 mala faciunt homines, inquinant terram, quia inquinantur

 

 
 
 
 homines qui haec imitantur; et exhorret terra, quia exhorrent 
 homines qui nec faciunt nec imitantur.

Non furtum facietis neque mentiemini 
 neque calumniam faciet unusquisque proximo. 
 illud de furto positum est in decalogo. quod autem dicit: 
 neque mentiemini neque calumniam faciet unusquisque 
 proximo, mirum, si non eo praecepto continetur, 
 quod ibi positum est: neque falsum testimonium dices 
 aduersum proximum tuum, quoniam neque calumnia 
 sine mendacio fieri potest, quod falsi testimonii generalitate 
 concluditur. sed utrum haec aliqua conpensatione admittenda 
 sunt, magna quaestio est: sicut de mendacio paene omnibus 
 uidetur, quod ubi nemo laeditur, pro salute mentiendum est. 
 utrum ergo ita et de furto? an furtum fieri non potest, ubi 
 nullus laeditur? quin immo fieri potest, etiam quando ei cui 
 fit consulitur, tamquam si quisquam homini uolenti se occidere 
 gladium furetur. nam calumnia nescio utrum cuiquam 
 ad eius utilitatem fieri possit. nisi forte quod ad maius gaudium 
 fiebat, quo postea fruerentur, quod Ioseph de scypho 
 calumniabatur fratribus suis, quibus etiam explorationis falsum 
 crimen intenderat. quamquam si definitionibus ista determinare 
 tentemus, fortasse furtum non est, nisi quando alieno occulte 
 ablato proximus laeditur; et calumnia non est, nisi quando 
 falsi criminis obiectione proximus laeditur; mendacium autem 
 non possumus dicere tunc tantummodo esse, quando proximus 
 laeditur; cum enim falsum ab sciente dicitur, procul dubio 
 mendacium est, sine illo quisquam siue nemo laedatur. proinde 
 magna quaestio de mendacio, utrum possit aliquando

 

 
 
 
 iustum esse mendacium, facile solueretur fortasse, si sola 
 praecepta intueremur, non et exempla. nam quid isto praecepto 
 absolutius: non mentiemini? sic enim dictum est 
 quomodo: non facies tibi idolum — quod factum non 
 potest aliquando iustum esse — et quomodo dictum est: 
 non moechaberis — quia autem dicat aliquando moechiam 
 iustam esse posse? — et: non furaberis — secundum 
 definitionem illam furti iustum esse furtum numquam potest — 
 et: non occides, quoniam cum homo iuste occiditur, lex 
 eum occidit, non tu. numquid ita dici potest: cum homo iuste 
 mentitur, lex mentitur? sed exempla faciunt difficillimam 
 quaestionem. mentitae sunt obstetrices Aegyptiae et bona illis 
 deus retribuit; mentita est Raab pro exploratoribus terrae et 
 ideo liberata est. an ex quo dictum est in lege: non mentiemini, 
 ex illo intellegendum est nec in tali causa licere 
 mendacium, in quali causa legitur Raab esse mentita? sed 
 magis credibile est. quia iniustum erat mendacium, ideo prohibitum. 
 non quia prohibitum, ideo factum iniustum. fortassis 
 ergo, sicut de obstetricibus diximus, non hoc in eis remuneratum, 
 quod mentitae sunt, sed quod infantes Hebraeos 
 liberauerunt. ut propter hanc misericordiam illud peccatum 
 ueniale sit factum, non tamen existimetur non fuisse peccatum: 
 sic etiam de Raab intellegendum est remuneratam in illa 
 liberationem exploratorum, ut propter eandem liberationem 
 uenia sit data mendacio. ubi autem uenia datur, manifestum 
 est esse peccatum. sed illud cauendum est, ne ita quisque 
 existimet etiam ceteris peccatis, si propter liberationes hominum 
 fiant, ita ueniam posse concedi. multa enim mala

 

 
 
 
 intolerabilia et nimium detestanda istum consequuntur errorem.

Non nocebis proximo. si quid sit nocere et 
 non nocere pateret hominibus, hoc generale praeceptum ad 
 innocentiam retinendam fortasse sufficeret. omnia enim quae 
 prohibentur committi in proximum, ad hoc unum referenda 
 sunt, quod dictum est: non nocebis proximo. nam quod 
 sequitur: non rapies, nisi ad hoc referatur, ne rapiendo 
 noceatur, aliquando euenit, ut non rapiendo quisque noceat. 
 nam gladius insanienti rapiendus est: et si non fecerit quis 
 ut oportuerit, magis nocuerit.

Quid est quod, cum supra dixisset: non odio habebis 
 fratrem tuum in animo tuo; arguendo argues proximum 
 tuum et non accipies propter ipsum peccatum, 
 consequenter adiunxit: et non uindicatur manus tua? 
 utrum pro eo, quod est "non punitur"? animo enim bono 
 facis, cum disciplinam peccanti proximo inponis, ne accipias 
 peccatum eius neglegendo. ad hoc enim pertinet quod ante 
 posuit: non odio habebis proximum tuum in animo tuo. 
 uideri enim potest ei qui arguitur, quod oderis eum, cum 
 non sit in animo tuo. an "non uindicatur manus tua" 
 hoc potius admonet, ne quaeras uindicari manum tuam nec 
 ulciscendi libidine rapiaris? nam quid est aliud uindicari 
 uelle nisi laetari uel consolari de alieno malo? et ideo dictum 
 est: non irasceris filiis populi tui. sic enim recte ira 
 definita est, quod sit ulciscendi libido. quidam uero codices 
 habent: et non uindicabitur manus tua, id est arguendo 
 uindicare te uelis, sed potius consulere illi quem arguis.

Et incisiones super animam non facietis in 
 corpore uestro. super animam dixit "super funus mortui"; 
 de anima quippe dolor est quae recessit. ad hunc autem 
 dolorem pertinet luctus, in quo luctu nonnullae gentes habent 
 consuetudinem secare corpora sua. hoc fieri deus prohibet.

Ita ut fornicentur in principes de populo 
 suo. non de populo suo principes, sed de populo suo fornicentur. 
 eos quippe principes uult hic intellegi, qui pro diis 
 colebantur; sicut apostolus dicit: secundum principem 
 potestatis aeris, et in euangelio dominus: nunc princeps 
 mundi huius missus est foras, et: ecce ueniet princeps 
 mundi et in me nihil inueniet.

Homo homo quicumque adulterauerit uxorem 
 uiri aut quicumque adulterauerit uxorem proximi sui, 
 morte moriantur. pluraliter dixit "morte moriantur", 
 hoc est qui adulterauit et quae adulterata est. hic aliquid 
 distare uoluit inter quemlibet uirum et proximum, quamuis 
 multis locis proximum pro omni homine ponat. sed quae est 
 ista locutio, ut, cum iam dixisset de uiro, hoc idem repetierit 
 de proximo, cum sit consequens, ut multo magis ab uxore 
 proximi abstinendum sit, si ab uxore cuiuslibet uiri abstinendum 
 est? nam si prius de proximo dixisset, ne putaretur 
 uxorem licere adulterare non proximi, addendum fuit de quolibet 
 uiro; nunc uero, si quod minus est non licet, quanto 
 minus licet quod maius malum est! nam si non licet adulterare 
 uxorem cuiuslibet uiri, quanto magis proximi! an forte 
 ista repetitio tamquam exponit quid prius dictum sit, ut ideo

 

 
 
 
 intellegat homo quantum malum sit adulterare uxorem uiri, 
 quia, si hoc fecerit, uxorem proximi adulterat? proximus est 
 enim omnis homo homini.

Et mulier quae accesserit ad omne pecus 
 ascendi ab eo, interficietis mulierem et pecus. morte 
 . moriantur; rei sunt. quaeritur quomodo sit reum pecus, 
 cum sit inrationale nec ullo modo legis capax. an quemadmodum 
 transferuntur uerba modo locutionis, quae graece 
 appellatur fmocfopa , ab animali ad inanimale — sicut dicitur 
 inprobus uentus uel iratum mare — ita et hic translatum 
 est a rationali ad inrationale? nam pecora inde credendum 
 est iussa interfici, quia tali flagitio contaminata indignam 
 refricant facti memoriam.

Quicumque acceperit sororem suam ex patre 
 suo aut ex matre sua et uiderit turpitudinem eius 
 (et ipsa uiderit turpitudinem eius>, inproperium est; 
 exterminabuntur in conspectu generis sui; turpitudinem 
 sororis suae reuelauit, peccatum accipient. 
 quid ait hoc loco "uiderit" nisi concumbendo cognouerit? 
 sicut in lege dicitur: cognouit uxorem suam pro eo, quod 
 est mixtus est ei. et quid ait: peccatum [suum] accipient, 
 cum de poena eorum loqueretur, nisi quia et ipsam poenam 
 peccati peccatum uoluit appellari?

Quicumque dormierit cum cognata sua, 
 turpitudinem cognationis suae reuelauit: sine filiis 
 morientur. quaeritur quousque sit intellegenda ista cognatio,

 

 
 
 
 cum ex longo gradu liceat utique accipere uxorem semperque 
 licuerit. sed intellegendum est ex his gradibus quos prohibuit 
 non licere et secundum ipsos dictum: quicumque dormierit 
 cum cognatu sua: ubi et aliqua non commemorata intellegenda 
 dimisit, sicut sororem de utroque parente, sicut uxorem 
 fratris matris, id est auunculi. nam de uxore patrui primum 
 prohibuit, quamuis haec non cognatio, sed affinitas perhibetur. 
 sed quid est "sine filiis morientur". cum filii ex huius 
 modi coniunctionibus et ante nati sint et hodieque nascantur? 
 an hoc intellegendum est lege dei constitutum, ut quicumque 
 ex eis nati fuerint. non deputentur filii, id est nullo parentibus 
 iure uiui succedant? 
 
 Et non execrabiles facietis animas <uestras> et in 
 pecoribus et in uolucribus et in omnibus serpentibus 
 terrae quae ego segregaui uobis in inmunditiam. uidetur 
 hic significare non haec natura esse inmunda, sed aliquo sacramenti 
 signo, quandoquidem dicit: quae ego segregaui uobis 
 in inmunditiam, tamquam inmunda eis non essent, si eis 
 segregata non essent.

Et uir aut mulier si forte fuerit illi uentriloquus 
 aut incantator, morte moriantur ambo. lapidibus 
 lapidabitis eos; rei sunt. utrum uir et mulier an 
 uir et uentriloquus aut mulier et uentriloquus siue incantator? 
 sed hoc magis. et qui habet et quem habet.

Mulierem fornicariam et profanam non 
 accipient et mulierem eiectam a uiro suo, quoniam 
 sanctus est domino deo suo. superius "non accipient" 
 dixerat, nunc autem "quoniam sanctus est", non quoniam

 

 
 
 
 sancti sunt. de pluribus qui uno sunt tempore sacerdotibus 
 loquebatur et de unoquoque eorum dixit: quoniam sanctus 
 est, locutione qua solet uti scriptura. nam unum illum 
 summum postea commemorat. qui intrabat ad sancta sanctorum. 
 nam et pluraliter conclusit dicens: et sanctificabis eum: 
 dona domini dei uestri iste offert; sanctus est, quoniam 
 sanctus ego dominus qui sanctifico eos. quantum 
 autem pertinet ad dona, quoniam dixit: dona domini dei 
 uestri ipse offert, non solum summus ille offerebat, sed 
 etiam secundi sacerdotes. ac per hoc quod ait: mulierem 
 fornicariam et profanam et eiectam a uiro suo non 
 accipient, hoc et secundi sacerdotes prohibiti sunt; nam de 
 summo postea dicit, qui etiam nonnisi uirginem accipere 
 iussus est.

Et sacerdos magnus a fratribus suis: id 
 est qui inter fratres suos magnus est, ille scilicet unus magnus 
 sacerdos. cui fusum est super caput ex oleo christo: 
 ipsum oleum appellat scriptura christum.

Et consummatus manus induere uestimenta: 
 illa utique, quae in ueste sacerdotali operosissime 
 describuntur.

Caput non reteget cidari et uestimenta 
 sua non scindet et super omnem animam mortuam 
 non introibit. intellegitur ea quae supra dixit in luctu 
 facere eum prohibitum, id est caput nudare cidari et uestimenta 
 scindere. uestimenta enim scindere lugentium erat 
 antiquorum: sicut de Iob scriptum est, cum ei filii eius

 

 
 
 
 ruina nuntiarentur oppressi. nudare autem caput cidari propterea 
 lugentis esse potuit, quia detractio est ornamenti. 
 quod uero ait: super omnem animam mortuam non 
 introibit, quomodo dicat animam mortuam corpus mortuum 
 difficile est intellegere; ea tamen scripturarum est usitata 
 locutio, quae nobis inusitatissima est. nomen ergo rectricis 
 suae etiam corpus accipit anima destitutum, quoniam reddendum 
 illi est in resurrectione; sicut aedificium quod appellatur 
 ecclesia etiam cum inde ecclesia exierit, qui homines sunt, 
 nihilominus ecclesia dicitur. sed cum corpus non accipiat 
 animae nomen in homine uiuente, quomodo tunc uocetur 
 anima, cum caruerit anima, mirum est. porro si animam 
 mortuam intellexerimus a corpore separatam, ut ipsam separationem 
 mortem dixisse uideatur, id est ut anima mortua sit 
 dirempta a corpore non natura sua perdita — non enim et 
 cum dicimur mortui peccato, natura dicitur interisse, sed 
 quod iam peccato non utimur, ut sic intellegatur anima 
 mortua, id est corpori mortua, quod eo uti desierit, cum in 
 sua natura uiuat — quomodo potest quisque intrare super 
 animam mortuam, quod sacerdos iste prohibetur, cum quisquis 
 intrat super mortuum corpus intret, non super animam 
 quae discessit a corpore? an ipsam uitam temporalem animae 
 uocabulo appellauit, quae utique mortua est in defuncto corpore 
 anima illa emigrante, quae mori non potest? non quod 
 ipsa uita anima fuerit, sed quod per animae praesentiam, 
 qua subsistebat, nomen eius acceperit: sicut distinximus, cum 
 de sanguine loqueremur, cur dictum sit: anima omnis 
 carnis sanguis eius est. est enim et ipse sanguis mortuus

 

 
 
 
 in corpore mortui; non enim cum abscedente anima abscessit. 
 uetuit ergo scriptura summum sacerdotem etiam super patris 
 uel matris funus intrare; quod secundum non prohibuit. 
 sequitur enim: super patrem suum et super matrem 
 suam non inquinabitur; ordo est autem uerborum: super 
 patrem suum non inquinabitur nec super matrem suam.

Et de sanctis non exibit. eo procul dubio 
 tempore quo suorum funera celebrabantur, sicut et septem 
 diebus quibus sanctificabatur de sanctis est exire prohibitus,. 
 non autem semper. sane si uxores ducere uel filios gignere 
 non uetabantur summi tunc sacerdotes, magna oritur quaestio. 
 cum lex etiam coniugali concubitu inmundum hominem dicat 
 usque ad uesperam, etiam cum abluerit corpus suum aqua, 
 et iubeatur summus sacerdos propter incensum continuationis 
 bis in die cotidie intrare intra uelum, ubi erat altare incensi, 
 nec quemquam inmundum ad sancta fas esset accedere: quomodo 
 id cotidie summus sacerdos inplebat, si filios procreabat ? 
 nam si aegritudo illi accidisset, quis loco eius fungeretur, si 
 quis inquirat, responderi potest quod gratia dei non aegrotabat. 
 numquid sic etiam de filiorum procreatione responderi potest? 
 unde fit consequens, ut aut continens esset aut diebus

 

 
 
 
 aliquibus intermitteretur incensum aut, si illud intermitti non 
 posset, quod nonnisi per summum sacerdotem necesse esset 
 inponi, non fieret inmundus coitu coniugali merito praecipuae 
 sanctificationis suae. aut si etiam ad ipsum pertinet, quod 
 de omnibus filiis Aaron in consequentibus dicit, ut nullus 
 eorum accedat ad sancta, si cui aliquid acciderit inmunditiae, 
 illud profecto restat accipere, quod nonnullis diebus non inponebatur 
 incensum.

Quod autem super funus patris sui summus 
 sacerdos prohibetur intrare, quaeri potest, quomodo iam esse 
 poterat summus sacerdos nondum mortuo patre suo, cum eos 
 patribus succedere iubeat. ideo necesse erat nondum sepulto 
 summo sacerdote continuo substitui sacerdotem propter continuationis 
 incensum, quod per summum sacerdotem cotidie 
 oportebat inponi. quamquam et illa quaestio de aegritudine 
 summi sacerdotis manet, si uel moriturum necesse erat diebus 
 aliquibus aegrotare; nisi forte et hoc ita soluatur, ut dicatur 
 non solere summos sacerdotes nisi subito mori non praecedente 
 aegritudine, sicut de ipso Aaron scriptura testatur.

Aduertendum est quotiens dicit: ego dominus 
 qui sanctifico eum, loquens de sacerdote, cum hoc etiam

 

 
 
 
 Moysi dixerit: et sanctificabis eum. quomodo ergo et 
 Moyses sanctificat et dominus? non enim Moyses pro domino, 
 sed Moyses uisibilibus sacramentis per ministerium suum, 
 dominus autem inuisibili gratia per spiritum sanctum, ubi 
 est totus fructus etiam uisibilium sacramentorum. nam sine 
 ista sanctificatione inuisibilis gratiae uisibilia sacramenta quid 
 prosunt? merito autem quaeritur, utrum etiam ista inuisibilis 
 sanctificatio sine uisibilibus sacramentis, quibus uisibiliter 
 homo sanctificatur, pariter nihil prosit: quod utique absurdum 
 est. tolerabilius enim quisque dixerit sine illis istam non 
 esse quam si fuerit non prodesse, cum in ista sit omnis utilitas 
 illorum. sed etiam hoc, quod sine illis ista esse non 
 possit, quomodo recte dicatur intuendum est. nihil quippe 
 profuit Symoni mago uisibilis baptismus, cui sanctificatio 
 inuisibilis defuit; sed quibus ista inuisibilis quoniam adfuit 
 profuit, etiam uisibilia sacramenta perceperant similiter baptizati. 
 nec tamen Moyses, qui uisibiliter sacerdotes sanctificabat, 
 ubi fuerit ipse ipsis sacrificiis uel oleo sanctificatus ostenditur; 
 inuisibiliter uero sanctificatum negare quis audeat, cuius tanta 
 gratia praeeminebat? hoc et de Iohanne Baptista dici potest; 
 prius enim baptizator quam baptizatus adparuit. unde eum 
 sanctificatum nequaquam negare possumus. id tamen in eo 
 factum uisibiliter non inuenimus, antequam ad ministerium 
 baptizandi ueniret. hoc et de latrone illo, cui secum crucifixo 
 dominus ait: hodie mecum eris in paradiso. neque

 

 

 

 
 
 
 enim sine sanctificatione inuisibili tanta felicitate donatus est. 
 proinde colligitur inuisibilem sanctificationem quibusdam adfuisse 
 atque profuisse sine uisibilibus sacramentis, quae pro 
 temporum diuersitate mutata sunt, ut alia tunc fuerint et 
 alia modo sint, uisibilem uero sanctificationem, quae fieret 
 per uisibilia sacramenta, sine ista inuisibili posse adesse, 
 non posse prodesse. nec tamen ideo sacramentum uisibile 
 contemnendum est; nam contemptor eius inuisibiliter sanctificari 
 nullo modo potest. hinc est, quod Cornelius et qui cum 
 eo erant, cum iam inuisibiliter infuso sancto spiritu sanctificati 
 adparerent, baptizati sunt tamen; nec superflua iudicata 
 est uisibilis sanctificatio, quam inuisibilis iam praecesserat.

Et locutus est dominus ad Moysen dicens: 
 dic Aaron et filiis eius: et adtendant a sanctis 
 filiorum Israhel, et non profanabunt nomen sanetum 
 meum, quanta ipsi sanctificant mihi; ego 
 dominus. et dices illis: in progenies uestras omnis 
 homo quicumque accesserit ab omni semine uestro 
 ad sancta quaecumque sanctificauerint filii Israhel 
 domino et inmunditia eius in illo, exterminabitur 
 anima illa a me: ego dominus deus uester. ablata 
 est omnis dubitatio neminem sacerdotum uel summorum uel 
 secundorum debuisse accedere ad sancta, si inmunditia eius 
 in ipso esset. erat ergo consequens continentia sacerdotis, ne 
 propter filiorum procreationem aliquibus diebus non inponeretur 
 continuationis incensum, quod a solis summis sacerdotibus 
 bis die solebat inponi mane et uespera, quandoquidem 
 post coitum coniugalem etiam loto corpore inmundus erat 
 usque ad uesperam a quo id necesse erat inponi. quod autem

 

 
 
 
 ait: quae sanctificant filii Israhel, intellegendum est offerendo 
 sacerdotibus offerendum per eos domino. et notandum 
 sanctificationis genus, quod fit uoto et deuotione offerentis. 
 sed utrum sicut isto modo sanctificantur ea quae offeruntur 
 ab hominibus, ita et ipsi homines eodem modo se ipsos 
 sanctificare dicantur, cum in aliqua re se ipsos uouent, obseruandum 
 est in scripturis.

Et qui tetigerit omnem inmunditiam 
 animae, id est aliquid morticinum, cuius secundum legem 
 tactus inquinat.

Homo homo si maledixerit deum suum 
 peccatum accipiet, nominans autem nomen domini 
 morte moriatur. quasi aliud sit maledicere deum suum, 
 aliud nominare nomen domini atque illud sit peccatum, hoc 
 autem tantum nefas, ut etiam morte sit dignum. quamuis 
 hoc loco ita intellegendum sit, quod dictum est: nomen 
 domini, ut cum maledicto fiat, id est maledicendo nominet. 
 quid ergo distat inter illud peccatum et hoc tanti sceleris 
 crimen? an forte hoc ipsum repetendo monstrauit non leue 
 illud esse peccatum, sed tantum scelus quod morte puniendum 
 sit? sed quia per distinctionem hoc intulit, non dicens: 
 "nominans enim", sed: nominans autem, subobscurum 
 factum est. et ideo si hoc recte intellegitur, notandum est 
 etiam locutionis genus.

Et homo qui percusserit [omnem] animam 
 hominis et mortuus fuerit, morte moriatur. non ait: 
 quicumque percusserit hominem et mortuus fuerit, sed: animam 
 hominis, cum potius corpus hominis a percussore feriatur, 
 sicut et dominus dicit: nolite timere eos qui corpus

 

 

 
 
 
 occidunt. eo more quo solet scriptura appellat animam 
 uitam ipsam corporis, quae fit per animam, et hinc uoluit 
 ostendere homicidam, quod hominis animam percutiat, id est 
 percutiendo uita hominem priuet. cur ergo addidit: et mortuus 
 fuerit, si iam hoc ipso ostendit homicidium, quod 
 animam hominis percusserit, id est uita homo a percutiente 
 priuatus sit? an exponere uoluit quomodo accipiendum sit, 
 quod dixerat "hominis animam percussam", et sic ait: et 
 mortuus fuerit, tamquam diceret: id est mortuus fuerit? 
 hoc est enim, animam hominis fuisse percussam.

Cum introieritis in terram quam ego 
 do uobis et requieuerit terra quam ego do uobis, 
 sabbata domini. sex annis seminabis agrum tuum et 
 sex annis putabis uineam tuam et congregabis fructum 
 eius; anno autem septimo sabbata: requies erit terrae, 
 sabbata domino. quomodo intellegendum est: cum introieritis 
 in terram quam ego do uobis et requieuerit 
 terra "sex annis seminabis agrum tuum" et cetera? 
 quasi tunc fieri praeceptum sit, quando terra requieuerit, cum 
 propterea terra requiescat, quoniam hoc fit. requiem enim 
 terrae septimo utique anno uult intellegi. quo iussit nihil in 
 ea quemquam operari per agriculturam. sed nimirum longum 
 hyperbaton facit obscuritatem huic sensui. uidetur ergo hic 
 esse ordo uerborum: cum introieritis in terram quam 
 ego do uobis et requieuerit terra quam ego do uobis, 
 sabbata domini: quae ab se surgunt <ab> agro tuo 
 non metes et uuam sanctificationis tuae non

 

 
 
 
 uindemiabis. annus requiescendi erit terrae. et erunt sabbata 
 terrae esca tibi et puero tuo et puellae tuae et 
 mercenario tuo et inquilino qui applicitus est ad te. 
 et pecoribus tuis et bestiis quae sunt in terra tua 
 omne quod nascetur ex eo in escam. interposuit autem 
 exponendo quomodo terra requiescat et ait: sex annis seminabis 
 agrum tuum et sex annis putabis uitem tuam 
 et congregabis fructum eius; anno autem septimo 
 sabbata: requies erit terrae, sabbata domini. agrum 
 tuum non seminabis et uineam tuam non putabis. et 
 per hoc quod ait "non putabis", omnem culturam eo anno 
 prohibitam debemus accipere. neque enim si putanda non 
 est, aranda est aut adminiculis suspendenda uel quodlibet 
 aliud, quod ad culturam eius pertineat, adhibendum; sed quomodo 
 solet a parte totum intellegi, ita per putationem omnis 
 cultura significata est. et per agrum atque uineam, cum et 
 illum seminari et hanc putari prohibuit, omne agri genus 
 intellegendum est. neque enim in oliueto uel quolibet alterius 
 generis agro aliquid operandum est, de quibus tacuit. quod 
 uero ait: et erunt sabbata terrae esca tibi et puero 
 tuo et puellae tuae et cetera, satis aperuit nec dominum 
 agri prohibitum uesci eis, quae non adhibita cultura illo 
 anno sponte nascantur, sed fructus redigere prohibitum. sic 
 ergo permissus est aliquid inde in escam sumere, quomodo 
 transiens, ut hoc solum caperet quod statim uescendo consumeret, 
 non quod in usus reponeret.

Et terra non uenumdabitur in profanationem. 
 alii codices habent "i n confirmationem"; quam

 

 
 
 
 mendositatem in alterutris prius in graeco accidisse arbitror propter 
 uerbi similem sonum; βεβήλωσις enim profanatio dicitur, 
 βεβαίωσις ; autem confirmatio. sed ille sensus apertus est: et 
 terra non uenumdabitur in profanationem, id est 
 ne quis auderet terram, quam accepit a deo, uendere profanis, 
 qui ea utantur ad inpietatem cultumque deorum alienorum 
 atque falsorum. illud autem subobscurum est: non uenumdabitur 
 terra in confirmationem. quod puto non 
 intellegendum, nisi ne ita uenditio confirmetur, ut eam non 
 recipiat uenditor tempore remissionis, sicut praeceptum est. 
 quod uero sequitur utrique sensui potest congruere, siue 
 legatur: et terra non uenumdabitur in profanationem, 
 siue: in confirmationem. secutus quippe adiunxit: mea 
 enim est terra, propter quod proselyti et incolae 
 uos estis ante me.

Et per omnem terram possessionis uestrae 
 mercedem dabitis terrae. alii autem codices habent 
 "redemptionem dabitis terrae". sensus ergo hic est: 
 non uenumdabitur terra in profanationem, id est 
 illis qui ea utantur in iniuriam creatoris, aut: in confirmationem, 
 id est ut eam emptor perpetuo possideat nec 
 certo secundum dei praeceptum interuallo annorum restituat 
 uenditori. mea enim est, inquit, terra: unde secundum 
 meum praeceptum ea uti debetis. atque ut ostenderet suam 
 esse, non ipsorum, quid ipsi in ea essent, consequenter adiunxit 
 dicens: propter quod proselyti et incolae uos 
 estis ante me, hoc est: quamuis proselyti, id est aduenae 
 sint uobis, qui ex alienigenis adiunguntur genti uestrae, et 
 incolae, id est non in terra propria manentes, tamen etiam

 

 
 
 
 uos omnes ante me aduenae estis et incolae. hoc deus dicit 
 siue Israhelitis, quod aliarum gentium terram quas expulit 
 eis dederit, siue omni homini, quoniam ante deum qui semper 
 manet et, sicut scriptum est, caelum et terram inplet utique 
 praesentia sua, omnis homo aduena est nascendo et incola 
 uiuendo, quoniam conpellitur migrare moriendo.

deinde adiungit 
 et dicit: <et> per omnem terram possessionis 
 uestrae mercedem dabitis terrae tamquam inquilini 
 uel redemptionem. illud, nisi fallor, uult intellegi quod 
 inde reddebant quodam modo per cessationes septimorum 
 quorumque annorum et quinquagesimi anni, quem uocat 
 remissionis, ut ipsa uacatio terrae uelut merces habitationis 
 aut redemptio esset ab illo cuius est, hoc est ab eius creatore 
 deo.

Et ponam tabernaculum meum in uobis et 
 non abominabitur anima mea uos. animam suam deus 
 uoluntatem suam dicit. non enim est animal habens corpus 
 et animam; neque substantia eius eius modi est cuius modi 
 creatura eius, quae anima dicitur, quam fecit, sicut per 
 Esaiam ipse testatur dicens: et omnem flatum ego feci: 
 quod eum de anima hominis dicere consequentia manifestant. 
 sicut ergo cum dicit "oculos suos* et "labia sua et cetera 
 uocabula membrorum corporalium non utique accipimus eum 
 forma corporis esse definitum, sed illa omnia membrorum 
 nomina non intellegimus, nisi effectus operationum atque 
 uirtutum: ita et cum dicit: anima mea, uoluntatem eius 
 debemus accipere. perfecta quippe simplex illa natura, quae

 

 
 
 
 deus dicitur, non constat ex corpore et spiritu nec ipso 
 spiritu mutabilis est sicut anima; sed et spiritus est deus 
 et semper idem ipse, apud quem non est commutatio. 
 hinc autem acceperunt Apollinaristae occasionem, qui dicunt 
 animam non habuisse mediatorem dei et hominum hominem 
 Christum Iesum, sed tantum uerbum et carnem fuisse, cum 
 diceret: tristis est anima mea usque ad mortem. 
 sed ipso eius actu, qui nobis per euangelicam declaratur 
 historiam, sic adparent humanae animae officia, ut hinc dubitare 
 dementis sit.

Quid est quod inoboedientiae poenas cum minaretur 
 deus, dixit inter cetera: et consumet uos perambulans 
 gladius? deinde ait: et erit terra uestra deserta 
 et ciuitates uestrae erunt desertae. tunc bene sentiet 
 terra sabbata sua omnes dies desolationis suae, et 
 uos eritis in terra inimicorum uestrorum. quomodo 
 ergo consumet eos gladius, si erunt in terra inimicorum 
 suorum? an in ipsa terra consumet, quoniam strage mortium 
 facta non erunt ibi? an "consumet uos" sic ait, ac si 
 diceret: "interficiet uos", ut ad istam consummationem illi 
 pertineant, qui gladio cadent, non omnes, quandoquidem 
 paulo post dicit: et eis qui residui sunt ex uobis superducam 
 formidinem in cor eorum? an secundum hyperbolen 
 dictum est: consumet uos, secundum quem loquendi 
 modum et abundantia eorum dicta est sicut arena maris? 
 secundum istum modum etiam dicitur quod deinde sequitur:

 

 
 
 
 et persequetur eos sonus folii uolantis, id est, quia 
 nimius in eis timor erit, ut et leuissima quaeque formident.

QVAEST. I. Quid est quod singulo de singulis <tribubus> 
 eligi iubet principes eosque appellat χιλιάρχους ? quos quidam 
 latini interpretes "tribunos" appellauerunt; χιλίαρχοι autem 
 uidentur a mille cognominati. sed cum consilium Iothor socer 
 Moysi genero suo daret, quod etiam deus adprobauit, de ordinando 
 populo sub principibus, ut non omnes omnium causae 
 Moyseu ultra uires onerarent, χιλίαρχος appellauit constituendos 
 super millenos homines, ἑκατοντάρχοὺς super centenos 
 et πεντακοντάρχους super quinquagenos et δεκαδάρχους super 
 denos, ab ipsis numeris, quibus praeessent, cognominatos. 
 numquidnam et hic sic accipiendi sunt χιλίαρχοι , quod singuli 
 essent super millenos? non utique. neque enim uniuersus 
 omnium populus Israhel duodecim hominum milia tunc fuerunt. 
 singulos enim elegit de singulis tribubus, quae duodecim 
 tribus procul dubio non millenos homines, sed multa milia 
 continebant. nomen ergo commune est cum illis, qui in Exodo 
 appellantur χιλίαρχοι , quod unusquisque illorum esset mille 
 hominum princeps; istorum autem unusquisque milium princeps, 
 quoniam siue a mille siue a milibus eadem compositio nominis 
 resonat, ut appellentur χιλίαρχοι .

Merito quaeritur quid sibi uelit quod per omnes tribus, 
 ubi conputantur per singulas quasque filii Israhel in aetate 
 militari, dicitur: secundum propinquitates eorum, 
 secundum populos eorum, secundum domos familiarum 
 eorum, secundum numerum nominum eorum, 
 secundum caput eorum, et haec quinque similiter omnino 
 repetuntur, donec tribus omnes conpleantur; quasi aliud sit 
 secundum propinquitates eorum, aliud secundum 
 populos, aliud secundum domos familiarum, aliud 
 secundum numerum nominum, aliud secundum 
 caput, cum potius uideantur aliis uerbis eadem significare 
 ista omnia. intentionem autem mouet, quia tam diligenter 
 per omnes tribus eadem repetuntur, ut non frustra fieri quiuis 
 iudicet, etiamsi non intellegat. nimirum ergo numerus ipse 
 aliquid insinuat sacramenti, ut hoc idem quinquies uarie 
 repetatur. nam iste numerus sicut in ipsis quinque libris 
 Moysi, id est quinarius, in uetere testamento maxime commendatur. 
 illa uero quae deinceps quattuor conectuntur, id est 
 masculina a uiginti annis et supra omnis qui 
 procedit in uirtute, recognitio eorum, quamuis et 
 ipsa per omnes tribus eodem prorsus modo repetantur, habent 
 necessariam differentiam. cum enim ageretur de numero 
 uniuersae multitudinis ad unam tribum pertinentis, discernendus 
 erat sexus; ideo positum est: omnia masculina. et ne 
 paruuli etiam conputarentur, adiunctum est: a uiginti 
 annis et supra. rursus ne inbellis aetas senectutis adnumeraretur, 
 additum est: omnis qui procedit in uirtute. 
 et omnia concluduntur uerbo eius operis quod fiebat, ut 
 dicatur: recognitio eorum. recognitio enim fiebat, ut haec

 

 
 
 
 hominum milia conputarentur. quinque igitur illa: "propinquitates, 
 populi, domus familiarum, numerus nominum et 
 caput" et ista deinde quattuor: "sexus, aetas, uirtus, recognitio" 
 fortasse in ipso numero aliquid. insinuent. si enim horum 
 duorum numerorum, id est quinarii et quaternarii, alter multiplicetur 
 ex altero, id est ut quinquies quaterni aut quater 
 quini ducantur, uiginti fiunt. quo numero etiam adulescentium 
 aetas illa signatur. qui numerus commemoratur et quando 
 intratur in terram promissionis et dicitur illa aetas uiginti 
 annorum, quae non declinauerit in dextram aut sinistram. 
 ubi mihi uidentur significari sancti fideles ex utroque testamento 
 fidem ueram tenentes. nam uetus testamentum quinque 
 libris Moysi maxime excellit et nouum quattuor euangeliis.

Quod ait de tabernaculo destringendo, leuando, erigendo: 
 et alienigena qui accesserit moriatur, hic alienigena 
 intellegendus est etiam ex illis filiis Israhel, qui non de illa 
 tribu fuerunt, quam tabernaculo seruire praecepit, id est qui 
 non fuerit de tribu Leui. mirum est autem quomodo abusiue 
 alienigena dicitur, quod magis alterius generis hominem 
 significat, id est ἀλλογενής et non magis ἀλλόφυλος , quod 
 significat alterius tribus hominem: quo nomine magis utitur 
 scriptura in aliarum gentium hominibus, ut appellentur 
 quasi aliarum tribuum homines.

Et locutus est dominus ad Moysen dicens: 
 accipe tribum Leui et statues eos in conspectu Aaron 
 sacerdotis et ministrabunt ei; et custodient custodias 
 eius et custodias filiorum Israhel ante tabernaculum 
 testimonii. quas φυλακάς graecus dixit, has nostri interpretes

 

 
 
 
 alii "custodias", alii "excubias. interpretati sunt. sed 
 mirum nisi uigiliae melius dicuntur, quae solent in castris 
 ternarum horarum obseruationem habere. unde scriptum est: 
 quarta autem uigilia noctis uenit ad eos ambulans 
 super mare, hoc est post nonam horam noctis, post tres 
 uidelicet uigilias. et multis locis scripturarum nostri uigilias 
 interpretati sunt, quas Graeci φυλακάς uocant. ubi nulla 
 dubitatio est spatia nocturni temporis significari: quod puto 
 et hic accipiendum. quomodo enim Leuitae iubentur obseruare 
 custodias Aaron et custodias filiorum Israhel, id est φυλακάς , 
 nisi fortasse dictum est, ne putarent ab obseruandis uigiliis, 
 quae proprie in castris obseruari solent, propter honorem, 
 quo seruiebant tabernaculo, immunes se esse debere, cum et 
 ipsos oporteret propter opera tabernaculi non minus uicissim 
 obseruare uigilias, quae obseruarentur in aliis circumquaque 
 castris filiorum Israhel?

Alienigena qui tetigerit morietur. quaerendum 
 quomodo dixerit in Leuitico: qui tetigerit tabernaculum 
 sanctificabitur, cum hic dicat: alienigena qui tetigerit 
 morietur, uolens intellegi eos, qui non essent de tribu Leui. 
 an forte hic "tetigerit" ad obsequium dixerit seruitutis, quod 
 a solis Leuitis deberi tabernaculo praecepit? hinc enim 
 loquebatur.

Quid est quod Leuitas pro primogenitis filiorum Israhel 
 sibi deus deputat, ita ut numeratis primogenitis populi, qui 
 plures inuenti sunt quam erat numerus Leuitarum, argento 
 redimerentur quinque siclis pro uno datis? quod pro pecoribus 
 non est factum, cum et pecora Leuitarum pro primogenitis

 

 
 
 
 pecorum Israhel sibi esse uoluerit. quomodo deinceps primogenita 
 eorum uel pecorum eorum pertinebant ad deum, ubi 
 iussit inmunda primogenita uel humana mutari ouibus? quomodo 
 non et pro istis deinceps primogenitis conputabantur 
 filii Leuitarum — manebat enim in posteris eadem tribus, 
 quae posset pro primogenitis posterioribus conputari — nisi 
 quia illud iustum fuit, ut qui nascerentur de illis qui iam 
 ad portionem domini pertinebant datam pro primogenitis qui 
 de Aegypto exierunt, iam deus proprios haberet tamquam suos 
 de suis nec possent iuste pro illis conputari, qui deinceps 
 primogeniti deo debebantur? de uniuerso quippe populo et 
 de uniuersis pecoribus populi data est portio deo pro primogenitis. 
 et haec portio erat Leuitae et pecora eorum. iam si 
 quid genuissent, dei erat; non poterat hoc tamquam a populo 
 dari, quod iam alienum erat. ac per hoc debita deinceps 
 primogenita deo reddi oportebat nec pro his conputari posteros 
 Leuitarum uel pecorum eorum.

Cura praeciperet de tollenda mensa. iussit cum illa 
 et panes tolli sic dicens: et panes qui semper super eam 
 erunt. non utique ipsi semper super eam erunt, sed similis 
 eorum, quia illi auferebantur et recentes cotidie ponebantur, 
 dum tamen sine panibus mensa non relinqueretur. ideo dixit: 
 qui semper super eam erunt, hoc est quia semper panes, 
 non quia illi semper.

Et super altare aureum adoperient uestimentum 
 hyacinthinum et adoperient illud operimento 
 pelliceo hyacinthino. posset ista locutio uideri, quam uelut 
 absurdam et non integram latini interpretes transferre noluerunt, 
 id est: <et> super altare aureum adoperient uestimentum 
 hyacinthinum; tamquam debuerit dici: et altare

 

 
 
 
 aureum adoperient uestimento hyacinthino. nam "adoperient 
 uestimentum hyacinthinum" hoc uidetur significare, quod 
 ipsum uestimentum aliunde adoperiretur, non quod ipso uestimento 
 adoperiretur altare. sed mihi uidetur non tam 
 genus locutionis esse quam subobscurus sensus. hoc quippe 
 intellegi potest: et super altare aureum adoperient 
 uestimentum hyacinthinum, ut ipsum uestimentum hyacinthinum 
 alia re operiendum praeciperet, quod uestimentum 
 iam super altare esset, ac sic breuiter utrumque complecteretur, 
 et uestimento hyacinthino altare operiendum et uestimentum 
 hyacinthinum alio tegmine operiendum. subiunxit denique 
 unde cooperiri uellet uestimentum hyacinthinum, cum adiecit: 
 et adoperient illud operimento pelliceo hyacinthino.

Vir aut mulier quicumque fecerit ab omnibus 
 peccatis humanis et despiciens despexerit et deliquerit, 
 anima illa adnuntiabit peccatum quod peccauit 
 et restituet delictum caput et quintas eius adiciet 
 super illud et reddet cui deliquit ei. si autem non 
 fuerit homini proximus, ita ut reddat illi delictum 
 ad ipsum, delictum quod redditur domino sacerdoti 
 erit excepto ariete propitiationis per quem exorabit 
 in illo pro eo. hic ea peccata intellegenda sunt, quorum in 
 his rebus perpetratio est, quae pecunia restitui possunt. non 
 enim aliter diceret quomodo restituenda sint, nisi damni 
 pecuniarii fuissent. iubet enim restitui caput et quintas, id 
 est totum illud quidquid est et quintam eius partem excepto

 

 
 
 
 ariete, qui fuerat offerendus in sacrificium ad expiandum 
 delictum. iubet autem illud quod restituitur sacerdotis esse, 
 id est ipsum caput et quintam, si non est proximus ei in 
 quem commissum est. ubi utique intellegitur tunc domino 
 reddendum quod sit sacerdotis, si homo ipse non supersit 
 qui damnum passus est nec proximus eius, quem puto heredem 
 intellegi uoluisse. sed de ipso homine nihil dixit scriptura; 
 uerum tamen cum dicit: "si non ei fuerit proximus" sub hac 
 breuitate insinuat tunc quaeri proximum eius, si ipse non 
 fuerit. si autem nec proximus erit, domino restituetur, ne 
 inpunitum remaneat quod admissum est: quod tamen non 
 cedat in sacrificium, sed sit sacerdotis. sic sane uerba scripturae 
 distinguenda sunt: si autem non fuerit homini 
 proximus, ita ut reddat ille delictum ad ipsum; locutionis 
 est enim quod addidit: ad ipsum, aut forte "ad ipsum" 
 dixit, quod ad ipsum pertineat, id est ipse possideat. deinde 
 sequitur: delictum quod redditur domino sacerdoti 
 erit; delictum autem dicit, cum redditur ea res quae per 
 delictum ablata est.

Quaeri autem potest, quomodo in Exodo dicitur: si quis 
 furatus fuerit uitulum aut ouem, restituere debere quinque 
 uitulos uel quattuor oues, si occiderit aut uendiderit, si 
 autem quod abstulerit saluum apud eum reperitur, duplum 
 esse restituendum, cum hic restitui iubeat caput et quintam, 
 quod longe est etiam a duplo, quanto magis a quadruplo 
 uel quinquies tanto! nisi forte, quia hic ait: uir aut mulier 
 quicumque fecerit ab omnibus peccatis humanis, 
 peccata ignorantiae uoluit intellegi humana peccata. fieri enim 
 potest, ut parum adtendendo per neglegentiam traiciat homo 
 rem alienam in rem suam: quod ideo peccatum est, quia,

 

 
 
 
 si diligenter adtenderetur, non admitteretur. et haec uoluit 
 capite et quinta restitui, non sicut furta multari. nam si furta 
 et fraudes hic intellexerimus, quae non per ignorantiam neglegentiae, 
 sed furandi et fraudandi animo committuntur et ideo 
 dicta humana, quia in homines fiunt, ille, nisi fallor, erit 
 exitus quaestionis huius, ut ideo qui fecit non reddat uel 
 duplum, quia non deprehenditur uel conuincitur, sed ignorantibus 
 a quo factum sit uel utrum factum sit ipse adnuntiat 
 delictum suum. cum enim dixisset scriptura: uir aut mulier 
 quicumque fecerit ab omnibus peccatis humanis et 
 despiciens despexerit et deliquerit, id est contemnendo 
 ista commiserit, adiunxit et ait: anima illa adnuntiabit 
 peccatum quod peccauit et restituet delictum 
 caput et quintas eius. forte ergo propterea tantum, quia 
 ipse adnuntiauit et ideo non eo damno plectendus fuit, quo 
 furem conprehensum uel conuictum plecti oporteret.

Verba quae scriptura dicit mulieri a sacerdote dicenda, 
 quando ad suspicionem adulterii eam maritus adducit: det 
 te dominus in maledictum et in execramentum, graecus 
 habet ivopw.ov. quo uerbo uidetur significari "îuramentum per 
 execrationem": uelut si quisquam dicat: sic non mihi illud 
 et illud contingat, uel certe ita iuret: illud et illud mihi 
 contingat, si fecero uel non fecero. ita hoc dictum est: det 
 te dominus in maledictum et in execramentum, tam 
 quam diceretur: ut de te iurent quae per execrationem iurabunt, 
 sic non eis contingat aut hoc eis contingat, nisi illud fecerint.

Et offeret munus suum domino agnum anniculum 
 sine uitio in holocaustoma et agnam anniculam

 

 
 
 
 sine uitio unam in peccatum. hoc quidam nostri interpretes 
 transferre noluerunt ueluti locutionem inusitatam uitantes 
 et dixerunt "pro peccato", non "in peccatum", cum sit 
 sensus in ea locutione, qui non fuerat perturbandus. "in peccatum" 
 quippe dictum est, quia hoc ipsum, quod pro peccato 
 offerebatur, peccatum uocabatur. unde illud est apud apostolum 
 de domino Christo: eum qui non nouerat peccatum pro 
 nobis peccatum fecit, deus pater scilicet deum filium pro 
 nobis fecit peccatum, id est sacrificium pro peccato. sicut 
 ergo agnus in holocaustoma, ut ipsum pecus esset holocaustoma, 
 sic et agna in peccatum, ut ipsum pecus esset 
 peccatum, id est sacrificium fieret pro peccato, sicut de ariete 
 quod sequitur "in salutare" dicit, tamquam ipsum sit salutare, 
 cum sit sacrificium salutaris. quod postea repetendo 
 manifestat; nam et illud "pro peccato" dicit, quod prius 
 dixerat "in peccatum", et hoc "sacrificium salutaris", 
 quod prius dixerat "in salutare".

(Et) locutus est dominus ad Moysen dicens: 
 hoc est de Leuitis. hoc alii interpretati sunt: haec est 
 lex de Leuitis; sed quod scriptum est: hoc est de Leuitis, 
 intellegitur dictum: hoc constituo de Leuitis.

Deinde sequitur: a quinto et uicesimo anno et 
 supra introibunt ministrare [in] ministerium in operibus 
 in tabernaculo testimonii; et a quinquagenario 
 recedet ab administratione et non operabitur ultra 
 — et ministrabit frater eius — in tabernaculo testimonii 
 custodire custodias, opera autem non

 

 

 

 
 
 
 operabitur. hunc sensum obscurum facit ojcipPatov , quod ita confusum 
 est, tamquam de ipso fratre sit dictum "custodire 
 custodias", cum dictum sit de illo, qui recedet ab operibus 
 et remanebit illi in tabernaculo testimonii custodire 
 custodias; opera autem non operabitur, sed operabitur 
 frater eius, id est qui nondum peruenit ad aetatem quinquagenariam 
 a uiginti quinque annis incipiers operari. ergo 
 ita distinguendum est: et a quinquagenario recedet ab 
 administratione et non operabitur ultra, et ministrabit 
 frater eius. deinde redit ad illum quinquagenarium, de quo 
 loquebatur, et de illo explicat cetera dicens: in tabernaculo 
 testimonii custodire custodias, opera autem non operabitur. 
 quod enim ait "custodire", subauditur incipiet 
 tamquam id uno uerbo diceret "custodiet custodias". solet 
 enim usitate etiam in latinis locutionibus infinitum uerbum 
 poni pro finito.,

Cum paschae tempore quidam, qui inmundi facti 
 erant super animam hominis, id est super mortuum, 
 quaererent quomodo pascha facerent, quoniam oportebat eos 
 ab inmunditia septem diebus purificari secundum legem, consuluit 
 dominum Moyses et responsum accepit "cuicumque tale 
 aliquid accidisset uel tam in longinquo itinere constitutus 
 esset, ut non posset occurrere, alio mense eum facere debere 
 pascha propter diem mensis quartum decimum", ubi lunae 
 numerus obseruabatur. sed si quaeratur, quid facerent, si 
 forte talis inmunditia etiam ad secundum mensem occurreret,

 

 
 
 
 arbitror id quod dictum est de secundo mense tamquam 
 regulariter fuisse retinendum, ut tertio mense obseruarent 
 aut certe pascha non egisse tali necessitate ad culpam non 
 pertineret.

Et die qua statutum est tabernaculum texit 
 nubes tabernaculum, domum testimonii; et uespere 
 erat super tabernaculum uelut species ignis usque 
 mane. ita fiebat semper: nubes tegebat illud die et 
 species ignis nocte. et cum ascendisset nubes a tabernaculo, 
 et postea promouebant filii Israhel; et in loco 
 ubicumque steterat nubes ibi castra conlocabant 
 filii Israhel. per praeceptum domini castra conlocabunt 
 filii Israhel et per praeceptum domini promouebunt. 
 omnes dies in quibus obumbrat nubes 
 super tabernaculum in castris erunt filii Israhel. et 
 quando protraxerit nubes super tabernaculum dies 
 plures, et custodient filii Israhel custodiam dei et 
 non promouebunt. et erit cum texerit nubes dies 
 numero super tabernaculum, per uocem domini in 
 castris erunt et per praeceptum domini promouebunt. 
 et erit cum fuerit nubes a uespera usque mane et 
 ascenderit nubes mane, et promouebunt die, uel nocte 
 et si ascenderit nubes promouebunt; die uel mense 
 diei abundante nube obumbrante super illud in 
 castris erunt filii Israhel et non promouebunt, quoniam 
 per praeceptum domini promouebunt. custodiam 
 domini custodierunt per praeceptum domini in manu 
 Moysi.

 

 

 
 
 
 Totus hic locus diligenter exponendus est, quoniam inusitatis 
 generibus locutionum obscuratus est. et die, inquit, 
 qua statutum est tabernaculum texit nubes tabernaculum, 
 domum testimonii: idem tabernaculum appellauit 
 domum testimonii. et uespere erat super tabernaculum 
 uelut species ignis usque mane. ita fiebat semper. 
 deinde diligenter exprimit, quid fiebat semper. nubes, inquit, 
 tegebat illud die et species ignis nocte. et cum 
 ascendisset nubes a tabernaculo, et postea promoueb.ant 
 filii Israhel. ista sententia obscura non est nisi 
 propter illam locutionem ubi additur "et". ordo enim uerborum 
 integer sequitur, etiamsi desit ipsa coniunctio, ut sic 
 dicatur: et cum ascendisset nubes a tabernaculo, postea 
 promouebant filii Israhel; quamuis et ipsum quod dictum est 
 "postea" si deesset, plena posset esse sententia. deinde 
 sequitur dicens: et in loco ubicumque steterat nubes 
 ibi castra conlocabant filii Israhel. 
 
 Hoc autem totum quod faciebant ad praeceptum domini 
 referens ita complectitur: per praeceptum, inquit, domini 
 castra conlocabunt filii Israhel et per praeceptum 
 domini promouebunt. praeceptum domini appellat signum 
 ipsum quod fiebat in nube, siue cum staret obumbrans tabernaculum, 
 ut et castra consisterent, siue cum ascendisset atque 
 ultra moueretur, ut eam eleuatis castris sequerentur. mutauit 
 sane in hac sententia narrantis modum et tamquam praedicens 
 atque praenuntians uerba futuri temporis habere coepit. 
 neque enim ait: per praeceptum domini castra "conlocabant" 
 filii Israhel, sed "conlocabunt"; nec ait: per praeceptum 
 domini "promouebant", sed "promouebunt". et 
 hunc modum etiam in consequentibus seruat, qui modus in

 
 
 
 scripturis est inusitatissimus. nam uerbis praeteriti temporis 
 saepe futura praedicta esse nouimus; sicut est: foderunt 
 manus meas et pedes, et: sicut ouis ad immolandum 
 ductus est et innumerabilia talia; ut autem narrator rerum 
 gestarum uerbis utatur temporis futuri, sicut hoc loco, difficillime 
 in scripturis inueniri potest. 
 
 Ergo posteaquam dixit de die et nocte quo signo promoueret 
 populus uel maneret, ne putarentur per noctem ambulare 
 et per diem solere considere atque hoc diebus omnibus 
 facere, secutus adiunxit et ait: omnes dies in quibus 
 obumbrat nubes super tabernaculum in castris erunt 
 filii Israhel. et quando protraxerit nubes super tabernaculum 
 dies plures. deinde admonens non hoc ex illorum 
 necessitate fieri, sed ex dei uoluntate, et custodient, inquit, 
 filii Israhel custodiam dei, id est custodiam quam praecepit 
 deus, et non promouebunt. et tamquam diceretur: 
 quando ergo promouebunt? et erit, inquit, cum texerit 
 nubes dies numero super tabernaculum - id est dies 
 certo numero, qui numerus utique deo placet — per uocem 
 domini in castris erunt et per praeceptum domini 
 promouebunt. hanc uidetur dicere uocem domini signum, 
 quod dat de statione et motu nubis, quia et uox loquentis 
 procul dubio signum est uoluntatis. quod ergo ait: et per 
 praeceptum, hoc idem signum puto intellegendum. quamquam 
 posset uox "et praeceptum domini" etiam illud 
 accipi, quod "locutus est", ut solet, "ad Moysen" et "praecepit 
 hoc fieri". neque enim scirent illi promouendum esse 
 nube promouente et standum esse nube stante, nisi hoc eis 
 ante praeciperetur.

 

 
 
 
 
 In his autem quae dicta sunt nondum adparuit, utrum per 
 diem tantum ambularetur an etiam per noctem secundum 
 signum quod nubes motu suo dabat. fortassis enim quamuis 
 plures dies in castris manerent nube non promouente, potuit 
 tamen putari nubem non solere ascendere de castris et signum 
 itineris dare nisi per diem. sequitur ergo et dicit: et erit 
 cum fuerit nubes a uespera usque mane et ascenderit 
 nubes mane, et promouebunt die. hic illa copulatiua 
 coniunctio more scripturae posita est. nam ea detracta plenus 
 est sensus hoc modo: "et erit cum fuerit nubes a uespera 
 usque mane et ascenderit nubes mane, promouebunt die". 
 deinde quia et nocte si nubes ascenderet promouebant atque 
 iter nocturnum si illud signum acciperent agebant, adiunxit 
 et ait: uel nocte et si ascenderit nubes promouebunt. 
 sed locutio est inusitatior; non enim tantum positum est 
 "et", sed eo more positum est quo non solet. unde mihi 
 uidetur praeposteratus ordo uerborum, sicut saepe et in latinis 
 locutionibus fieri solet: quod genus antistrophe dicitur. proinde 
 si ita dicatur: "uel et nocte si ascenderit nubes promouebunt", 
 aut certe ita: "si et nocte ascenderit nubes promouebunt", 
 planissimus sensus est. 
 
 Adhuc autem occurrebat cogitanti, ut scire uellet utrum, 
 quomodo cognitum est solere illos ad nubis signum diebus 
 et noctibus ambulare uel diebus et noctibus in castris esse, 
 ita etiam solerent per dies tantum manere, etiam quorum 
 noctibus ambularent: quod arbitror scripturam in consequentibus 
 intimasse cum dicit: die uel mense diei abundante 
 nube obumbrante super illud in castris erunt filii 
 Israhel et non promouebunt. quia enim dixerat: uel 
 nocte et si ascenderit nubes promouebunt, tamquam 
 restabat, ut diceret: "die autem, si non ascenderit, non

 
 
 
 mouebunt", quando quasi promouere debere uidebantur; sed 
 quia hoc etiam diebus pluribus fieri poterat, ut noctibus 
 ambularent promouente nube et ea manente diebus non ambularent, 
 ideo posuit: die uel mense diei. non dixit "mense", 
 ne ibi et noctes eiusdem mensis acciperentur, sed "mense 
 diei", id est mense ex ea parte qua dies illi fuit, non ex 
 ea qua nox. die ergo uel mense diei abundante nube 
 obumbrante — id est abundante in obumbrando uel abundantius 
 obumbrante — super illud — illud scilicet tabernaculum 
 — in castris erunt filii Israhel et non promouebunt. 
 postremo repetiit diuina auctoritate factum, cui 
 resisti utique non debebat, adiungens: quoniam per praeceptum 
 domini promouebunt. custodiam domini custodierunt 
 per praeceptum domini in manu Moysi. rediit 
 ad uerbum praeteriti temporis, ut diceret "custodierunt". 
 quod uero in fine posuit: in manu Moysi, usitatissima in 
 scripturis locutio est, quia per Moysen haec deus praecipiebat.

Et cum congregaueritis synagogam, tuba 
 canetis et non in signo. non ergo ad hoc canendum praecipit, 
 ut congregetur synagoga — nam si hoc fit, signum 
 est — sed iam congregata synagoga praecipit tuba canere, 
 tamquam ad cantum iam pertineat, non ad dandum signum, 
 quo dato fieri aliquid admoneat. proinde cum hoc quod iam 
 congregata synagoga tubis canebant quisquam homo noui 
 testamenti ad aliquid spiritale interpretatur, illi signum est, 
 qui intellegit quare fiat, non illis, qui non intellegebant, nisi 
 quando ad hoc fiebat, ut aliquod opus indiceretur.

Et auferam de spiritu qui est in te et superponam 
 super eos; et sustinebunt tecum inpetum populi, 
 et non portabis illos tu solus. plerique latini

 

 
 
 
 interpretes non ut in graeco est transtulerunt, sed dixerunt: 
 auferam de spiritu tuo qui est in te et ponam super 
 eos aut ponam in eis, et fecerunt sensum laboriosum ad 
 intellegendum. putari enim potest de spiritu ipsius hominis 
 dictum, quo humana natura completur corpore adiuncto, quae 
 constat ex corpore et spiritu, quem etiam animam dicunt: 
 de quo\' et apostolus dicit: quis enim scit hominum quae 
 sunt hominis nisi spiritus hominis qui in ipso est? 
 sic et quae dei sunt nemo scit nisi spiritus dei. et quod 
 adiungit ac dicit: nos autem non spiritum huius mundi 
 accepimus sed spiritum qui ex deo est, ostendit utique 
 alium esse spiritum dei, cuius particeps fit spiritus hominis 
 per gratiam dei. quamuis posset etiam, sicut alii interpretati 
 sunt, intellegi spiritus dei in eo quod dicitur: de spiritu 
 tuo qui est in te, ut dictum sit "tuo", quia fit etiam 
 noster qui dei est, cum accepimus eum: sicut de Iohanne 
 dictum est: in spiritu et uirtute Heliae. non enim anima 
 Heliae in eum fuerat reuoluta. quod si quidam haeretica peruersitate 
 opinantur, quid dicturi sunt in eo quod scriptum 
 est: spiritus Heliae requieuit super Helisaeum, cum 
 iam ille utique haberet animam suam, nisi quia dictum est 
 de spiritu dei, ut etiam per illum operaretur qualia per 
 Heliam operabatur, non ab illo recedens, ut istum posset inplere, 
 aut dispertitus minus esset in illo, ut posset ex aliqua 
 parte et in isto esse? deus est enim qui possit esse in omnibus 
 tantus, in quibus per illam gratiam esse uoluerit. uunc autem 
 cum ita scriptum sit: et auferam de spiritu qui est 
 super te, nec dictum sit: de spiritu tuo, facilior est absolutio 
 quaestionis, quia intellegimus nihil aliud deum

 

 
 
 
 significare uoluisse nisi ex eodem spiritu gratiae illos quoque 
 habituros adiutorium, ex quo habebat Moyses, ut et isti 
 haberent quantum deus uellet, non ut ideo Moyses minus 
 haberet.

Et dixit Moyses: sexcenta milia peditum, 
 in quibus sum in ipsis, et tu dixisti: carnes dabo 
 eis, et edent mense dierum. numquid oues et boues 
 occidentur illis et sufficient illis? aut omnis piscis 
 congregabitur eis et sufficiet eis? quaeri solet utrum 
 hoc Moyses diffidendo dixerit an quaerendo. sed si putauerimus 
 eum diffidendo dixisse, nascitur quaestio cur hoc ei non exprobrauerit 
 dominus, sicut exprobrauit quod ad petram unde 
 aqua profluxit uidetur de potestate domini dubitasse. si autem 
 dixerimus hoc eum dixisse quaerendo modum quo fieret, ipsa 
 domini responsio, ubi ad eum dixit: numquid manus domini 
 non sufficiet? quasi redarguentis uidetur quod ille 
 ista non credidisset. sed melius arbitror intellegi dominum 
 ita respondisse, tamquam modum futuri facti, quem ille 
 requirebat, dicere noluerit, sed potius opere ipso suam potentiam 
 demonstrare. poterat enim et Mariae dicenti: quomodo 
 fiet istud, quoniam uirum non cognosco, a calumniantibus 
 obici quod minus crediderit, cum illa modum quaesiuerit, 
 non de uirtute dei dubitauerit. quod autem responsum est 
 illi: spiritus sanctus superueniet super te et uirtus 
 altissimi obumbrabit te, poterat et sic responderi quomodo 
 hic: numquid spiritui sancto inpossibile est, qui superueniet 
 in te? ac sic idem ipse sensus conseruaretur. porro 
 autem talia quaedam dicens Zacharias incredulitatis arguitur

 

 
 
 
 et uocis oppressae poena plectitur. quare? nisi quia deus non 
 de uerbis, sed de cordibus iudicat. alioquin et ad illam 
 petram unde aqua profluxit poterant excusari uerba Moysi, 
 nisi in eum clara esset diuina sententia quod diffidendo talia 
 dixerit. nam ita se ea uerba habent: audite me, increduli: 
 numquid de petra ista educemus uobis aquam? deinde 
 sequitur: et eleuata Moyses manu sua percussit petram 
 uirga bis et exiit aqua multa et bibit synagoga et 
 pecora eorum. utique ad hoc congregauit populum, ad hoc 
 illam uirgam in qua tanta miracula fecerat sumpsit eaque 
 petram percussit atque inde solitae uirtutis est consecutus 
 effectus. uerba ergo illa quibus ait: numquid ex hac petra 
 educemus uobis aquam? possent sic accipi, tamquam 
 diceretur: nempe ex hac petra secundum uestram incredulitatem 
 aqua educi non potest, ut denique percutiendo ostenderetur 
 fieri diuinitus potuisse, quod illi infidelitate non 
 crederent, maxime quia dixerat: audite me, increduli. ita 
 quidem intellegi possent haec uerba, nisi deus qui cordis 
 inspector est, quo animo dicta fuerint indicaret. sequitur enim 
 scriptura et dicit: et dixit dominus ad Moysen et Aaron: 
 quoniam non credidistis sanctificare me in conspectu 
 filiorum Israhel, propter hoc non inducetis uos synagogam 
 hanc in terram quam dedi eis. ac per hoc intellegitur 
 illa uerba ita dixisse Moysen, tamquam ad incertum 
 percusserit, ut si non sequeretur effectus, hoc praedixisse 
 putaretur, cum ait: numquid ex hac petra educemus 
 uobis aquam? quod in animo eius lateret omnino, nisi dei 
 sententia proderetur. e contrario itaque isto loco debemus 
 intellegere uerba Moysi de promissis carnibus quaerentis 
 potius quomodo fieret quam diffidentis fuisse, quando

 

 
 
 
 sententia domini non secuta est, quae uindicaret, sed potius 
 quae doceret.

De uxore Moysi Aethiopissa quaeri solet utrum ipsa 
 sit filia Iothor an alteram duxerit uel superduxerit. sed ipsam 
 fuisse credibile est; de Madianitis quippe erat, qui reperiuntur 
 in Paralipomenon Aethiopes dicti, quando contra eos pugnauit 
 Iosaphat. nam in his locis dicitur eos persecutus populus 
 Israhel, ubi Madianitae habitant, qui nunc Saraceni appellantur. 
 sed nunc eos Aethiopes nemo fere appellat, sicut solent 
 locorum et gentium nomina plerumque uetustate mutari.

Et dixit ad eos: ascendite ista heremo et ascendetis 
 in montem et uidebitis terram quae sit et populum 
 qui insidet super eam, si fortis est aut infirmus, 
 si pauci sunt aut multi. exposuisse intellegitur, 
 secundum quid dixerit: si potens est aut infirmus, hoc 
 est: si pauci sunt aut multi. nam quomodo possent de 
 monte prospicientes sentire humanarum uirium fortitudinem? 
 potest et alius sensus esse multo congruentior ueritati. quod 
 ait: ascendetis in montem, in ipsam terram dixit, quam 
 explorare uolebant. non enim possent facile exploratores intellegi, 
 ubi tamquam peregrinantes omnia perquirebant. nam si 
 de montis uertice putauerimus eos conspexisse terram et explorasse, 
 quomodo possent exquirere omnia quae Moyses 
 exquirenda praecepit? quomodo intrare ciuitates, quas eos 
 scriptura dixit intrasse? quomodo de illa ualle botrum tollere, 
 propter quem et loco nomen est inditum, ut uallis Botrui

 

 
 
 
 diceretur? in ipso ergo monte explorabatur terra, quia ipsa 
 erat quae exploraretur; et ibi erat quidam depressior locus,. 
 de qua ualle botrus ablatus est.

Et protulerunt pauorem terrae quam explorauerunt. 
 "pauorem terrae" dixit, non quo pauebat eadem 
 terra, sed quem ex ea terra conceperant.

Caleb et Iesus Naue loquentes ad populum Israhel, 
 ne timerent ingredi terram promissionis, dixerunt inter cetera: 
 uos autem ne timueritis populum terrae, quoniam 
 cibus nobis sunt. abscessit enim tempus ab eis, dominus 
 autem in nobis; ne timueritis eos. quod dictum est: 
 cibus nobis sunt, intellegere uoluerunt "consumemus eos". 
 quod uero adiunxerunt: abscessit enim tempus ab eis, 
 dominus autem in nobis, satis diligenter non dixerunt. 
 abscessit dominus ab eis — inpii quippe antiquitus fuerunt — 
 sed, quoniam et inpiis occulta dispensatione diuinae prouidentiae 
 datur tempus florendi atque regnandi, abscessit, inquiunt, 
 tempus ab eis, dominus autem in nobis. non dixerunt: 
 abscessit tempus ab eis et nostrum successit, sed: dominus 
 autem in nobis, non tempus. illi enim tempus habuerunt, 
 isti dominum deum temporum creatorem et ordinatorem et 
 quibusque, ut ei placet, distributorem.

Quod praecipitur quomodo expientur peccata quae 
 non sponte committuntur, merito quaeritur quae sint ipsa peccata 
 nolentium: utrum quae a nescientibus committuntur, an etiam 
 possit recte dici peccatum esse nolentis, quod facere conpellitur; 
 nam et hoc contra uoluntatem facere dici solet. sed utique

 

 
 
 
 uult propter quod facit; tamquam si peierare nolit, et facit, 
 cum uult uiuere, si quisquam, nisi fecerit, mortem minetur. 
 uult ergo facere, quia uult uiuere, et ideo non per se ipsum 
 adpetendo, ut falsum iuret, sed ut falsum iurando uiuat. 
 quod si ita est, nescio utrum possint dici ista peccata nolentium, 
 qualia hic dicuntur expianda. nam si diligenter consideretur, 
 forte ipsum peccare nemo uelit, sed propter aliud fit, 
 quod uult qui peccat. omnes quippe homines, qui scientes 
 faciunt quod non licet, uellent licere: usque adeo ipsum 
 peccare nemo adpetit propter hoc ipsum, sed propter illud 
 quod ex eo consequitur. haec si ita se habent, non sunt 
 peccata nolentium nisi nescientium, quae discernuntur a peccatis 
 uolentium.

Et anima quaecumque peccauerit in manu 
 superbiae ox indigenis aut ex proselytis, deum hic 
 exacerbat, et exterminabitur anima illa de populo 
 suo, quoniam uerbum domini contempsit et mandata 
 eius dispersit; contritione conteretur anima illa, 
 peccatum eius in illa. quae sint peccata quae fiunt in 
 manu superbiae, id est superbia committuntur, scriptura 
 ipsa in consequentibus satis exposuit, ubi ait: quoniam 
 uerbum domini contempsit. aliud est ergo praecepta 
 contemnere, aliud magni quidem pendere, sed aut ignarum 
 contra facere aut uictum. quae duo fortasse pertineant ad illa 
 peccata, quae a nolentibus fiunt, de quibus superius quemadmodum 
 deo propitiato expiarentur admonuit ac inde subiecit 
 peccata superbiae, cum quisque superbiendo, id est praeceptum 
 contemnendo perperam facit. quod genus peccati non dixit

 

 
 
 
 ullo genere sacrificii purgari oportere tamquam insanabile 
 iudicans illa dumtaxat curatione, quae per sacrificia gerebatur, 
 qualia facienda in hac scriptura praecipiuntur. quae si per se 
 ipsa adtendantur, nulli peccato possunt mederi; si autem res 
 ipsae quarum haec sacramenta sunt inquirantur, in eis inueniri 
 poterit purgatio peccatorum. quod ergo scriptum est: peccator 
 cura uenerit in profundum malorum contemnit, iste 
 significatus est, quem scriptura hoc loco dicit "in manu 
 superbiae" delinquere. hoc igitur sine poena eius qui committit 
 non potest aboleri; atque ideo non potest esse inpunitum 
 et cum paenitendo sanatur. ipsa enim adflictio paenitentis 
 poena peccati est quamuis medicinalis et salubris. merito 
 quippe magnum iudicatur peccatum, cum superbia praeceptum 
 contemnit; sed e contrario, ut sanari possit, cor contritum 
 et humiliatum deus non spernit. uerum tamen quia sine 
 poena non fit, ideo hinc talia dicta sunt. deum, inquit, hic 
 exacerbat, quia deus superbis resistit. et exterminabitur 
 anima illa de populo suo — quoniam talis omnino 
 in numero eorum qui ad deum pertinent non est — quoniam 
 uerbum domini contemsit et mandata eius dispersit; 
 contritione conteretur anima illa. quare autem contritione 
 conteretur, consequenter adiungit dicens: peccatum 
 eius in illa. ac per hoc, si tali peccato debitam contritionem 
 ipse sibi adhibeat paenitendo, cor contritum, ut dictum 
 est, deus non spernit. quamuis in graeco non dictum sit 
 hoc loco: contritione conteretur, sed: extritione exteretur 
 anima illa: quod ita accipi potest, quasi omni modo

 

 
 
 
 terendo extinguatur ac non sit. sed prius natura inmortalitatis 
 animae hunc intellectum recusat; deinde si quod exteritur, 
 omni modo efficeretur, ut non sit, non diceret de sapiente: 
 et gradus ostiorum eius exterat pes tuus. uerum illa 
 discretio magis magisque consideranda est, utrum nemo peccet 
 nisi aut ignarus aut uictus aut contemnens: unde nunc longum 
 est disputare.

Quid est quod Dathan et Abiron, cum in seditionem 
 consurrexissent, uocati a Moyse ac superbe et iniuriose respondentes: 
 numquid pussillum hoc, quoniam eduxisti nos 
 in terram fluentem lac et mel interficere nos in heremo, 
 quoniam praees nobis, princeps es? et tu in terram 
 fluentem lac et mel induxisti nos et dedisti nobis 
 sortem agri et uineas, post haec addiderunt: oculos 
 hominum illorum abscidisses; non ascendimus? quorum 
 oculos hominum dixerunt? utrum populi Israhel tamquam 
 dicentes: si ista praestitisses, oculos hominum illorum abscidisses, 
 id est ita te diligerent, ut oculos suos eruerent et 
 darent tibi? quod indicium magnum dilectionis et apostolus 
 dicit: quoniam si fieri posset, oculos uestros eruissetis 
 et dedissetis mihi. et deinde plenam contumaciam addiderunt: 
 non ascendimus, id est "non ueniemus", quia uocauerat 
 eos. an potius "oculos hominum illorum" dicit 
 hostium, qui nimis acres et terribiles fuerant nuntiati? tamquam 
 dicerent: etsi hoc fecisses, non tibi obtemperaremus; nisi quod 
 modus uerbi alius pro alio positus est, ut non dicerent: non 
 ascenderemussed: non ascendimus, quodam genere locutionis.

Et locutus est dominus ad Moysen et Aaron 
 dicens: abscindite uos de medio synagogae istius.

 

 
 
 
 notandum est tunc iubere dominum separationem fieri corporalem, 
 cum iam uindicta imminet malis. sic Noe cum domo 
 sua separatur a ceteris diluuio perituris; sic Lot cum suis 
 sepaiatur a Sodomis igne caelitus consumendis; sic ipse 
 populus ab Aegyptiis marinis fluctibus obruendis; sic isti nunc 
 a synagoga Core, Abiron et Dathan, qui se primitus per 
 seditionem abrumpere uoluerunt: cum quibus tamen sancti 
 antea uiuentes et conuersantes et cum ceteris quos reprobat 
 deus secundum uerba quae in eos increpans dicit contaminari 
 tamen ab eis minime potuerunt. nec separare se iussi sunt, 
 quando uindictam dominus siue differebat siue talem adhibebat, 
 qua innocentes periclitari laediue non possent, sicut serpentum 
 morsibus, sicut strage mortium, qua deus quem uolebat, 
 sicut uolebat, alio percutiebat intacto; non sicut aqua diluuii 
 aut ignea pluuia aut aqua maris aut hiatu terrae, quae 
 permixtos poterat pariter absumere. non quia et ibi deus 
 suos conseruare non posset; sed quid opus erat tentatione 
 miraculi ubi separatio fieri poterat. ut uel aqua uel ignis uel 
 hiatus terrae quos inuenisset auferret? sic et in fine a zizaniis 
 separabuntur frumenta, ut malos cremantibus flammis iusti 
 fulgeant sicut sol in regno patris sui.

Quod ait Moyses de Core et Abiron et Dathan: 
 in uisione ostendet dominus et aperiens terra os suum 
 absorbebit eos, quidam interpretati sunt: in hiatu ostendet 
 dominus. credo putantes dictum yaoaatt , quod graece positum 
 est ( priajtaTi , quod pro eo dictum est, ac si diceretur: in 
 manifestatione, quod aperte oculis adparebit. non enim sic

 

 
 
 
 dictum est" i n uisione", quemadmodum solent dici uisiones 
 siue somniorum siue quarumque in extasi figurarum, sed, ut 
 dixi, in manifestatione. nonnulli autem aliud opinantes "in 
 phantasmate" interpretare uoluerunt: quod omnino sic 
 abhorret a consuetudine locutionis nostrae, ut nusquam fere 
 dicatur phantasma, nisi ubi falsitate uisorum sensus noster 
 inluditur. quamuis et hoc a uidendo sit dictum; sed, ut dixi, 
 aliud loquendi consuetudo praeiudicauit.

Et descenderunt ipsi et omnia quaecumque 
 sunt eis uiuentes ad inferos. notandum secundum locum 
 terrenum dictos esse inferos, hoc est in inferioribus terrae 
 partibus. uarie quippe in scripturis et sub intellectu multiplici, 
 sicut rerum de quibus agitur sensus exigit, nomen ponitur 
 inferorum et maxime in mortuis hoc accipi solet. sed quoniam 
 istos uiuentes dictum est ad inferos descendisse et ipsa narratione 
 quid factum fuerit satis adparet, manifestum est, ut 
 dixi, inferiores terrae partes inferorum uocabulo nuncupatas 
 in comparatione huius superioris terrae in cuius facie uiuitur: 
 sicut in comparatione caeli superioris, ubi sanctorum demoratio 
 est angelorum, peccantes angelos in huius aeris detrusos 
 caliginem scriptura dicit tamquam carceribus inferi puniendos 
 reseruari. si enim deus, inquit, angelis peccantibus non 
 pepercit, sed carceribus caliginis inferi retrudens 
 tradidit in iudicio puniendos reseruari, cum apostolus 
 Paulus principem potestatis aeris diabolum dicat, qui 
 operatur in filiis diffidentiae.

Et dixit dominus ad Moysen et ad Eleazar 
 filium Aaron sacerdotem: tollite turibula aerea e

 

 

 

 
 
 
 medio exustorum et ignem alienum hunc semina ibi, 
 quia sanctificauerunt turibula peccatorum horum 
 in animabus suis; et fac ea laminas ductiles circumpositionem 
 altari, quoniam oblata sunt ante dominum 
 et sanctificata sunt et facta sunt in signum in filiis 
 Israhel. hoc loco cur non ad Moysen et Aaron sicut in 
 superioribus dominus locutus sit, sed ad Moysen et ad Eleazar 
 filium Aaron, haec mihi causa interim occurrit: quoniam 
 quaestio erat de progenie sacerdotum, id est de quo genere 
 esse deberent — unde illi ex alio genere, quia sibi usurpare 
 sacerdotium ausi sunt, tam horrendo et mirabili supplicio 
 perierunt — non ad Aaron, qui iam summus sacerdos erat, 
 sed ad Eleazar uoluit loqui deus, qui ei succedere debebat 
 et secundo iam sacerdotio fungebatur, ut eo modo seriem 
 generis commendarit, quae in successionibus sacerdotum esse 
 deberet. unde etiam in consequentibus dicit: et accepit 
 Eleazar filius Aaron sacerdotis turibula aerea quanta 
 obtulerunt qui exusti sunt et addidit ea circumpositionem 
 altari, memoriale filiis Israhel, ut non accedat 
 quisquam alienigena, qui non est de semine Aaron, 
 inponere incensum ante dominum; et non erit sicut 
 Core et sicut conspiratio eius, sicut locutus est 
 dominus in manu Moysi. hoc modo ergo uoluit per Eleazar 
 deus non sacerdotium, quod iam erat in Aaron, sed successionis 
 sacerdotalis progeniem commendare. quod uero ait: et 
 ignem alienum hunc semina ibi, "sparge" intellegendum 
 est. et quod addidit: quia sanctificauerunt turibula 
 peccatorum horum in animabus suis, locutione quidem 
 inusitata expressa sententia est; sed notandum nouo modo

 

 
 
 
 dicta sanctificata poena eorum, a quibus hoc peccatum fuerat 
 perpetratum, quia per eos exemplum datum est ceteris, quod 
 timerent. circumpositionem autem altari cur ex eis fieri uoluit, 
 addidit dicens: quoniam oblata sunt ante dominum et 
 sanctificata <sunt et> facta sunt in signum in filiis 
 Israhel. non ergo in eis reprobari uoluit, quod a talibus 
 oblata sunt, sed hoc potius cogitari et adtendi, ante quem 
 oblata sint — id est quia ante dominum — ut plus in eis 
 ualeret nomen domini ante quem oblata sunt quam pessimum 
 meritum eorum a quibus oblata sunt. hoc autem iam et in 
 Exodo commemorauerat scriptura, quando altare fabricatum 
 dicit. unde intellegitur genera rerum gestarum distributa esse 
 per libros, non temporum ordo contextus. nam et de uirga 
 Aaron, quomodo res gesta sit, ut et florens et germinans 
 electionem sacerdotii eius diuinitus indicaret, in hoc libro 
 scriptura narrauit. et tamen de ipsa uirga in Exodo dicitur, 
 ut in sanctis sanctorum cum manna in arca poneretur, quando 
 praecipitur de tabernaculo fabricando: quod utique longe ante 
 praeceptum est, quam ipsum tabernaculum fabricatum perfectumque 
 consisteret. stetit autem primo mense secundi anni, 
 ex quo de Aegypto egressi sunt, et liber iste incipit a secundo 
 mense eiusdem anni secundi primo die mensis: unde clarum 
 est ista, si librorum ordinem consideremus, per recapitulationem, 
 id est praeteritorum recordationem commemorari, quae putant 
 qui minus diligenter -intendunt eodem facta ordine quo narrantur.

Et ait dominus ad Aaron dicens: tu et filii 
 tui et domus patris tui tecum accipietis peccata 
 sanctorum; et tu et filii tui accipietis peccata sacerdotii 
 uestri. haec sunt peccata quae appellantur sacrificia

 

 

 
 
 
 pro peccatis. proinde "peccata sanctorum" dictum est non 
 quae sancti committant, sed ab eo quod sunt sancta dictum 
 est "sanctorum". quia in sanctis offeruntur et peccata 
 dicuntur "sacrificia pro peccatis", ideo appellata sunt peccata 
 sanctorum. et peccata sacerdotii uestri, id est eadem 
 ipsa quae offeruntur pro peccatis: sicut etiam in Leuitico 
 declarat et pertinere debere dicit ad sacerdotem.

Primogenita omnia quaecumque fuerint in 
 terra eorum, quantacumque adtulerint domino, tibi 
 erunt. hic primogenita, non fetus primitiuos pecorum dicit; 
 nam ipsa graece πρωτότοκα , haec autem πρωτογενήματα . 
 sed latine duabus his rebus duo nomina reperta 
 non sunt. et ideo ista πρωτογενήματα quidam "primitias" 
 interpretati sunt; sed primitiae dicuntur et aliud sunt. 
 haec igitur tria ita discernuntur, quia ἀπαρχαί sunt primitiui 
 animalium fetus, etiam hominum, πρωτογενήματα uero primi 
 fructus de terra sumti uel de arbore uel de uite; primitiae 
 autem de fructibus quidem, sed iam redactis ab agro, sicut 
 de massa, de lacu, de dolio, de cupa, quae primitus sumebantur.

De iuuenca rufa, cuius cinerem ad aquam aspersionis 
 eorumque mundationem qui mortuum tetigerint proficere 
 lex mandauit, nec tacere permittimur — euidentissimum enim 
 signum in ea noui testamenti praefiguratur — nec satis digne 
 festinantes dicere de tanto sacramento ualemus. primo enim 
 quod ita coepit de hac re loqui scriptura, quem non moueat 
 et intentissimum faciat in altitudinem sacramenti? et locutus 
 est, inquit, dominus ad Moysen et Aaron dicens: ista

 

 
 
 
 distinctio legis, quaecumque constituit dominus. 
 procul dubio non est distinctio nisi inter aliqua duo uel plura; 
 nam singularitas distinctionem non requirit. nec distinctionem 
 cuiuslibet rei commemorauit, sed addidit: legis, nec cuiuscumque 
 legis. assidue quippe in scriptura dicitur de unaquaque 
 re, de qua legitime praecipitur: haec est lex illius uel illius 
 rei, non uniuersalis lex, quae continet omnia quae legitime 
 praecipiuntur. hic uero cum dixisset: haec est distinctio 
 legis, secutus adiunxit: quaecumque constituit dominus, 
 praecipiendo utique non creando. nam etiam nonnulli interpretes 
 "quaecumque praecepit dominus" transtulerunt. si ergo 
 haec est distinctio legis, quaecumque praecepit dominus, 
 procul dubio magna est ista distinctio; et recte intellegitur 
 duo testamenta distinguere. eadem quippe sunt in uetere et 
 nouo: ibi obumbrata, hic reuelata, ibi praefigurata, hic manifestata. 
 nam non solum sacramenta diuersa sunt uerum etiam 
 promissa. ibi uidentur temporalia proponi, quibus spiritale 
 praemium occulte significetur ; hic autem manifestissime 
 spiritalia promittuntur et aeterna. temporalium autem honorum 
 atque carnalium et spiritalium atque aeternorum quae clarior 
 certiorque distinctio est quam passio domini nostri Iesu Christi? 
 in cuius morte satis constitit non istam terrenam transitoriamque 
 felicitatem a domino deo pro magno munere sperandam et 
 optandam: . quandoquidem in unigenito filio suo, quem tanta 
 illa perpeti uoluit, longe aliud a se peti expectarique oportere 
 apertissima distinctione declarauit. hanc igitur passionem domini 
 nostri Iesu Christi uelut distinctionem duorum testamentorum, 
 hoc quod de iuuencae rufae mactatione narratur, 
 satis congrue praefigurat. 
 
 <Et> locutus est dominus ad Moysen et Aaron

 

 
 
 
 dicens: ista distinctio legis, quaecumque constituit dominus. 
 ac deinde mandare incipit haec adiungens 
 dicens: loquere filiis Israhel. potest etiam ita distingui: 
 et locutus est dominus ad Moysen et Aaron dicens: 
 ista distinctio legis, quaecumque constituit dominus 
 dicens, non quaecumque constituit dominus creans, 
 sicut caelum et terram et omnia quae in eis sunt, sed quaecumque 
 constituit dominus dicens in duobus uidelicet testamentis, 
 ut deinde sequatur: loquere filiis Israhel, et 
 accipiant ad te iuuencam rufam sine uitio. iuuenca 
 rufa carnem Christi significat: sexus femineus est propter 
 infirmitatem carnalem; rufa est propter ipsam cruentam 
 passionem. quod autem ait: accipiant ad te, in ipso 
 Moyse figuram legis ostendit, quoniam secundum legem sibi 
 uisi sunt occidere Christum, quia soluebat secundum ipsos 
 sabbatum et, sicut putabant, obseruationes legitimas profanabat. 
 quod ergo sine uitio dicitur haec iuuenca, mirum 
 non est; hanc enim carnem etiam ceterae hostiae figurabant, 
 ubi similiter sine uitio pecora immolari iubentur. erat quippe 
 illa caro in similitudine carnis peccati, sed non caro 
 peccati. uerum tamen hic ubi euidentius legis distinctionem 
 deus uoluit commendare, parum fuit dicere: sine uitio, 
 nisi diceretur: quae non habet in se uitium. quod si 
 repetendi causa dictum est, fortasse non frustra est, quod 
 eam rem ipsa repetitio firmius commendauit. quamquam et 
 illud non abhorret a uero, ut ideo additum intellegatur 
 "quae non habet in se uitium", cum iam dictum esset: 
 iuuencam sine uitio, quia in se non habuit uitium caro 
 Christi, in aliis autem habuit, quae membra sunt eius. quae

 

 
 
 
 enim caro in hac uita sine peccato nisi illa sola quae non 
 habet in se uitium? et non est superpositum super 
 eam iugum. non enim subiugata est iniquitati, cui subiugatos 
 inueniens liberauit et eorum uincnla disrupit, ut ei 
 dicatur: disrupisti uincula mea, tibi sacrificabo 
 hostiam laudis. super illius quippe carnem non est positum 
 iugum, qui potestatem habuit ponendi animam suam 
 et iterum sumendi eam. 
 
 Et dabis eam, inquit, ad Eleazar sacerdotem. cur 
 non ad Aaron, nisi forte ita praefiguratum est non ad tempus 
 quod tunc erat, sed ad posteros huius sacerdotii passionem 
 domini peruenturam? et eicient eam extra castra: sic et 
 eiectus est dominus passurus extra ciuitatem. quod autem 
 ait: in locum mundum, ita significatum est, quia non 
 habuit causam malam. et occident eam in conspectu 
 eius: sicut occisa est caro Christi in conspectu eorum qui 
 iam futuri erant in nouo testamento domini sacerdotes. 
 
 Et accipiet Eleazar sanguinem eius et asperget 
 contra faciem tabernaculi testimonii a sanguine eius 
 septies. haec testificatio est Christum secundum scripturas 
 fudisse sanguinem in remissionem peccatorum. ideo "contra 
 faciem tabernaculi testimonii", quia non aliter declaratum 
 est, quam fuerat diuino testimonio praenuntiatum; et 
 ideo "septies", quia ipse numerus ad mundationem pertinet 
 spiritalem. 
 
 
 Et cremabunt eam in conspectu eius. puto quia concrematio 
 ad signum pertinet resurrectionis. natura est quippe 
 ignis, ut in superna moueatur, et in eum conuertitur quod 
 crematur. nam et ipsum cremare de graeco in latinum ductum 
 uerbum est a suspensione. quod uero additum est: in

 

 
 
 
 conspectu eius, id est in conspectu sacerdotis, hoc mihi insinuatum 
 uidetur, quia illis adparuit resurrectio Christi, qui 
 futuri erant regale sacerdotium. iam quod sequitur: et pellis 
 eius et carnes et sanguis eius cum stercore eius 
 conburetur, id ipsum expositum est quomodo concremabitur 
 et significatum est, quod non solum substantia mortalis corporis 
 Christi, quae commemoratione pellis et carnium et sanguinis 
 intimata est, uerum etiam contumelia et abiectio plebis, 
 quam nomine stercoris significatam puto, conuerteretur in 
 gloriam, quam combustionis flamma significat. 
 
 
 Et accipiet sacerdos lignum cedrinum et hyssopum 
 et coccinum et inmittet in medium conbustionis 
 iuuencae. lignum cedrinum spes est, quae debet in supernis 
 firmiter habitare; hyssopus fides, quae cum sit herba humilis, 
 radicibus haeret in petra; coccinum caritas, quod feruorem 
 spiritus igneo colore testatur. haec tria debemus mittere in 
 resurrectionem Christi tamquam in medium combustionis illius, 
 ut cum illo sit abscondita uita nostra, sicut dicit apostolus: 
 et uita uestra abscondita est cum Christo in deo. 
 
 Et lauabit uestimenta sua sacerdos et lauabit 
 corpus suum aqua et postea introibit in castra; et 
 inmundus erit sacerdos usque in uesperam. lauatio 
 uestimentorum et corporis quid est nisi mundatio exteriorum 
 et interiorum? hoc sacerdos. deinde sequitur: et qui comburet 
 eam lauabit uestimenta sua et lauabit corpus 
 suum aqua et inmundus erit usque ad uesperam. in 
 eo qui conburit eos figuratos arbitror, qui Christi carnem 
 sepelierunt resurrectioni eam ueluti conflagrationi mandantes.

 

 
 
 
 
 Et congregabit homo mundus cinerem iuuencae et 
 reponet extra castra in locum mundum. quid dicimus 
 cinerem iuuencae, reliquias uidelicet illius interfectionis et 
 conbustionis, nisi famam quae consecuta est passionem resurrectionemque 
 Christi? quoniam sunt reliquiae homini 
 pacifico. nam et cinis erat, quia uelut mortuus ab infidelibus 
 contemnebatur, et tamen mundabat, quia et resurrexisse 
 a fidelibus credebatur. et quia haec fama apud eos maxime 
 claruit, qui in ceteris gentibus erant et non erant de consortio 
 Iudaeorum, ideo dictum esse existimo: et congregabit 
 homo mundus cinerem iuuencae: mundus utique ab interfectione 
 Christi, quae Iudaeos fecerat reos. et reponet 
 in locum mundum, id est honorabiliter tractabit, tamen 
 "extra castra", quia extra celebrationem Iudaeicae consuetudinis 
 honor euangelicus claruit. et erit synagogae filiorum 
 Israhel in conseruationem, aqua aspersionis 
 purificatio est. postea declarat plenius quemadmodum ex 
 isto cinere fiebat aqua aspersionis, unde mundabantur a contactu 
 mortuorum: quod utique significat ab iniquitate huius 
 moribundae uel morticinae uitae. 
 
 
 Sed mirum est quod sequitur: et qui congregat, inquit, 
 cinerem iuuencae, lauabit uestimenta sua et inmundus 
 erit usque ad uesperam. quomodo erit ex hoc 
 inmundus qui mundus accesserat, nisi quia et hi qui sibi 
 uidentur mundi in fide christiana se agnoscunt quia omnes 
 peccauerunt et egent gloria dei iustificati gratis 
 per sanguinem ipsius? hunc tamen uestimenta sua lauare 
 dixit, non etiam corpus suum; credo, quod illius cineris

 

 
 
 
 congregatione et repositione in loco mundo, si haec spiritaliter 
 intellegantur, iam intrinsecus uult intellegi fuisse mundatum. 
 sicut Cornelius audiens et credens quod praedicauerat Petrus 
 ita mundatus est, ut ante uisibilem baptismum cum suis qui 
 aderant acciperet donum spiritus sancti; uerum tamen nec 
 uisibile sacramentum contemni potuit, ut ablutus etiam extrinsecus 
 lauaret quodam modo uestimenta sua. et erit, inquit, 
 filiis Israhel et proselytis qui adponuntur legitimum 
 aeternum. quid aliud ostendit nisi baptismum Christi, quem 
 significabat aqua aspersionis, et Iudaeis et gentibus profuturum, 
 id est filiis Israhel et proselytis tamquam naturalibus ramis 
 et inserto pinguedini radicis oleastro? quem autem non faciat 
 intentum, quod post ablutionem de singulis quibusque dicitur: 
 et inmundus erit usque ad uesperam? neque hic tantum, 
 sed in omnibus aut paene in omnibus talibus mundationibus 
 hoc dicitur. ubi nescio utrum aliquid aliud possit intellegi 
 nisi quod omnis homo post remissionem plenissimam peccatorum 
 permanendo in hac uita contrahit aliquid, unde sit inmundus 
 usque ad eiusdem uitae finem, ubi ei dies iste 
 quodam modo clauditur, quod significat uespera. 
 
 
 Deinde incipit scriptura dicere et exequitur quemadmodum 
 inmundi facti homines aqua illa aspersionis purificentur. qui 
 tetigerit, inquit, mortuum, omnis anima hominis inmunda 
 erit septem diebus; hic purificabitur die tertio 
 et die septimo et [injmundus erit. et hic nihil aliud 
 intellegendum uideo nisi contactum mortui esse hominis iniquitatem. 
 septem uero dierum inmunditiam propter animam et 
 corpus dictam puto, animam in ternario, corpus in quaternario. 
 quod quare ita sit, longum est disputare. secundum hoc

 

 
 
 
 dictum arbitror per prophetam: in tribus et quattuor 
 inpietatibus non auersabor. adiungit autem et dicit: si 
 autem non purificatus fuerit die tertio et die septimo, 
 non erit mundus. omnis qui tetigerit mortuum, 
 ab omni anima hominis si mortuus fuerit et non 
 fuerit purificatus — id est ante mortuus fuerit tacto 
 mortuo quam fuerit purificatus — tabernaculum domini 
 polluit: exteretur anima illa ex Israhel. notandum est 
 quod difficillime reperitur in his libris aliquid euidentius de 
 uita animae post mortem fuisse conscriptum. hic ergo cum 
 dicit "si fuerit mortuus ante purificationem, manere in illo 
 inmunditiam et exteri animam illam ex Israhel, id est a consortio 
 populi dei" , quid aliud uult intellegi nisi manere 
 animae poenam etiam post mortem, si, cum uiuit, mundus 
 non fuerit sacramento isto, quo Christi baptismus figuratur? 
 quoniam aqua aspersionis, inquit, non est circumaspersa 
 super eum, inmundus est; adhuc inmunditia 
 eius in ipso est. "adhuc", scilicet etiam post mortem. 
 quod uero supra dixit: tabernaculum domini polluit, 
 quantum in ipso est utique, dixit, sicut apostolus: spiritum 
 nolite extinguere, cum extingui ille non possit. nam si 
 ex hoc tabernaculum inmundum factum uellet intellegi, mundari 
 utique iuberet. 
 
 Postea uero inmundos a mortuis factos, hoc est a mortuis 
 operibus, quae sunt omnes iniquitates, ita mundari iubet. et 
 accipient illi inmundo, inquit, cinere illius exustae

 

 
 
 
 purificationis et effundent super illum — id est 
 super eundem cinerem — aquam uiuam in uase; et 
 accipiens hyssopum intinguens in aqua uir mundus 
 et circumaspergens super domum et super 
 uasa et super animas, quotquot fuerint illic, et 
 super eum qui tetigerit os humanum aut uulneratum 
 aut mortuum aut monumentum et asperget 
 mundus super inmundum <in> die tertio et in die 
 septimo et purificabitur die septimo et lauabit 
 uestimenta sua et lauabitur aqua et inmundus erit 
 usque ad uesperam. alia est aqua aspersionis et alia 
 utique illa, qua lauabit uestimenta sua. et lauabitur aqua, 
 quam puto spiritalem intellegendam per significationem, non 
 per proprietatem. nam sine dubio uisibilis erat sicut illae 
 omnes umbrae futurorum. proinde qui sacramento baptismi 
 recte abluitur, quod illa aspersionis aqua figurabatur, mundatur 
 et spiritaliter. id est inuisibiliter et in carne et in anima, ut 
 sit mundus et corpore et spiritu. quod uero hyssopo dixit 
 aquam aspersionis aspergi, qua herba supra diximus fidem 
 significari, quid aliud occurrit nisi quod scriptum est: fide 
 mundans corda eorum? non enim prodest baptismus, si 
 desit fides. a uiro autem mundo dixit hoc fieri, ubi significantur 
 ministri portantes personam domini sui, qui uere uir 
 mundus est. nam et de his ministris in consequentibus dicit: 
 et qui circumasperget aquam aspersionis lauabit 
 uestimenta sua — id est obseruabit et corpore — et qui 
 tetigerit aquam aspersionis inmundus erit usque ad 
 uesperam. et omne quodcumque tetigerit illud

 

 
 
 
 inmundus inmundum erit; et anima quae tetigerit 
 inmunda erit usque ad uesperam. iam dixi superius 
 quid mihi significare uideatur ,.usque ad uesperam".

Omnis qui tetigerit super faciem campi 
 uulneratum aut mortuum aut os hominis aut monumentum. 
 quaeri potest quid dictum sit ,.uulnel\'atum aut 
 mortuum". si enim aliud uoluit intellegi uulneratum, aliud 
 mortuum, cauendum est, ne putetur inmundus esse etiam 
 qui tetigerit uulneratum uiuum, quod utique absurdum est. 
 sed quia possunt et mortui esse uulnerati, ipsos mortuos 
 intellegitur discreuisse, ut et uulneratum mortuum intellegamus, 
 id est uulnere peremptum aut mortuum sine uulnere.

Quod de petra aqua educta est, apostolus Paulus 
 quid esset exposuit. ubi ait: et omnes eundem potum 
 spiritalem biberunt. bibebant enim de spiritali sequenti 
 petra; petra autem erat Christus. significata est 
 ergo de Christo profluens gratia spiritalis, qua interior sitis 
 inrigaretur. sed quod uirga petra percutitur, crux Christi 
 figuratur. ligno enim accedente ad petram gratia ista manauit; 
 et quod bis percutitur, euidentius significat crucem. duo 
 quippe ligna sunt crux.

Quod de aqua illa quae de petra profluxit dictum 
 est: haec aqua contradictionis, quia maledixerunt 
 filii Israhel ante dominum, et sanctificatus est in 
 ipsis, prius maledixerunt, quando locuti sunt contra beneficium 
 domini, quo educti erant de Aegypto; et postea sanctificatus 
 est in ipsis, cum illo miraculo profluentis aquae eius 
 sanctitas declarata est. an forte duo genera hominum demonstrauit, 
 et contradicentium gratiae Christi et percipientium 
 gratiam Christi, ut illis sit aqua contradictionis. istis

 

 
 
 
 sanctificationis? nam et de ipso domino in euangelio legitur: et 
 in signum cui contradicetur.

Quod inter mandata Moyses ad regem Edom dicit 
 inter cetera: neque bibemus aquam de lacu tuo, intellegendum 
 est gratis", id est" quia non gratis bibemus*. quod 
 postea manifestat dicens: si autem de aqua tua bibemus 
 ego et pecora mea, dabo pretium tibi.

Non declinabimus in dextera neque in 
 sinistra: pluraliter dictum est in ea quae dextera sunt uel 
 quae sinistra sunt.

Non introibitis in terram quam dedi filiis 
 Israhel in possessionem, quoniam exacerbastis me 
 super aquam maledictionis. quam dixit superius aquam 
 contradictionis, ipsam dicit hic maledictionis: non enim ait 
 avTtXf/fia ;, sed Xotopia ?.

Et uouit Israhel uotum domino et dixit: si 
 mihi tradideris populum istum subiectum — id est: 
 si mihi eum tradendo subieceris — anathemabo illum et 
 ciuitates eius. hic uidendum est, quomodo dicatur anathemabo*, 
 quod uouetur et tamen pro maledicto ponitur, sicut 
 et de isto populo dicitur. unde illud est: si quis uobis 
 euangelizauerit praeterquam quod accepistis, anathema 
 sit. hinc uulgo ductum est, ut deuotatio dicatur; 
 nam deuotare se quemquam nemo fere dicit nisi maledicens.

Et anathemauit eum et ciuitates eius: et uocatum 
 est nomen loci illius Anathema. hinc ductum

 

 
 
 
 est, ut anathema detestabile aliquid et abominabile uideatur. 
 ut enim nihil inde uictor in usus suos auferret, sed totum 
 in poenam luendam uoueret, hoc erat anathemare, quod uulgo 
 dicitur denotare. origo autem huius uerbi est in graeca 
 lingua ab his rebus, quae uotae et persolutae, hoc est promissae 
 et redditae sursum ponebantur in templis άπό τοῦ ἄνω τιθέναι , 
 hoc est sursum ponere uel figendo uel suspendendo.

In itinere filiorum Israhel, quo castra promouebant 
 atque ponebant, inter cetera scriptum est: et inde castra 
 conlocauerunt trans Arnon in Ermou quod exstat 
 a limitibus Amorrhaeorum. est enim Arnon limes 
 Moab inter Moab et inter Amorrhaeum. propterea 
 dicitur in libro: bellum domini Zoob inflammauit 
 et torrentes Arnon. et torrentes constituit inhabitare 
 Er. in quo libro hoc scriptum sit, non commemorauit 
 neque ullus est in his quos diuinae scripturae canonicos 
 appellamus. de talibus occasiones reperiunt, qui libros apocryphos 
 incautorum auribus et curiosorum conantur inserere, 
 ad persuadendas fabulosas inpietates. sed hic dictum est 
 scriptum in libro, non dictum est in cuius prophetae uel 
 patriarchae sancto libro. neque negandum est fuisse iam 
 libros siue Chaldaeorum, unde egressus est Abraham. siue 
 Aegyptiorum, ubi didicerat Moyses omnem illorum sapientiam, 
 siue cuiusque gentis alterius, in quorum librorum aliquo 
 potuit hoc esse scriptum: qui tamen non ideo sit adsumendus 
 in eas scripturas quibus diuina commendatur auctoritas. sicut

 

 
 
 
 nec propheta ille Cretensis, cuius mentionem facit apostolus, 
 nec Graecorum scriptores uel philosophi uel poetae, quos 
 idem ipse apostolus magnum sane aliquid et ueraciter promtum 
 ad Athenienses loquens dixisse confirmat: in illo 
 enim uiuimus et mouemur et sumus. licet enim 
 diuinae auctoritati unde uoluerit quod uerum inuenerit testimonium 
 sumere; sed non ideo omnia quae ibi scripta sunt 
 accipienda confirmat. cur autem hoc isto commemoratum sit 
 loco, non euidenter adparet; nisi forte, ut fines illic inter 
 duas gentes constituerentur, bello actum est, quod bellum 
 eiusdem loci homines propter magnitudinem "bellum domini" 
 esse dixerunt, ut scriberetur in aliquo eorum libro: bellum 
 domini Zoob inflammauit, quod uel arserit eodem bello 
 ista ciuitas aut ad pugnandum inflammata sit, hoc est excitata, 
 uel si quid aliud in obscuritate loci huius latet.

Hic est puteus quem dixit dominus ad 
 Moysen: congrega populum, et dabo eis aquam 
 bibere. ita hoc commemoratum est, quasi alicubi superius 
 hoc ad Moysen dixisse dominus legatur; sed quia nusquam 
 reperitur, hic intellegendum est et illic bibisse populum, qui 
 de siccitate conquerebatur.

Et percussit eum Israhel nece gladii; et dominati 
 sunt terrae eius ab Arnon usque Iaboc usque 
 ad filios Ammon, quoniam Iazer termini filiorum 
 Ammon sunt. et accepit Israhel omnes ciuitates 
 istas. et habitauit Israhel in omnibus ciuitatibus 
 Amorrhaeorum in Esebon. hic certe Israhel possedit ciuitates 
 Amorrhaeorum, quas bello superauit, quia non eas

 

 
 
 
 anathemauit; nam si anathemasset, possidere illi non liceret nec 
 inde ad usus suos aliquid praedae usurparet. notandum est 
 sane quemadmodum iusta bella gerebantur. innoxius enim 
 transitus negabatur, qui iure humanae societatis aequissimo 
 patere debebat. sed iam ut deus sua promissa compleret, 
 adiuuit hic Israhelitas, quibus Amorrhaeorum terram dari 
 oportebat. nam Edom cum similiter eis transitum denegaret. 
 non pugnauerunt cum ipsa gente Israhelitae, id est filii Iacob 
 cum filiis Esau, duorum germanorum atque geminorum, quia 
 terram illam Israhelitis non promiserat: sed declinauerunt 
 ab eis.

Propterea dicent aenigmatistae: uenite in 
 Esebon et cetera. qui sint aenigmatistae ideo non adparet, 
 quia non sunt in consuetudine litteraturae nostrae neque in 
 ipsis diuinis scripturis fere alio loco reperitur hoc nomen. 
 sed quia uidentur quasi canticum dicere, quo cecinerunt bellum 
 inter Amorrhaeos et Moabitas gestum, in quo Seon rex Amorrhaeorum 
 Moabitas superauit, non incredibiliter putantur isti 
 aenigmatistae sic tunc appellati, quos poetas nos appellamus, 
 eo quod poetarum sit consuetudo atque licentia miscere carminibus 
 suis aenigmata fabularum, quibus aliquid significare 
 intellegantur. non enim aliter essent aenigmata, nisi esset illic 
 tropica locutio, qua discussa perueniretur ad intellectum qui 
 in aenigmate latitaret.

Quod dicit scriptura, posteaquam Israhel uicit 
 Amorrhaeos et possedit omnes ciuitates eorum, misisse legatos 
 Balac regem Moabitarum ad conducendum Balaam, a quo 
 malediceretur Israhel, satis ostenditur non omnes Moabitas

 

 

 

 
 
 
 uenisse in condicionem Seon regis Amorrhaeorum, quando eos 
 bello superauit, si quidem remansit gens Moabitarum usque 
 ad illud tempus, ubi regnaret Balac rex Moab. quod uero 
 Moab dixit senioribus Madian, id est Moabitae senioribus 
 Madianitarum: nunc ablinguet synagoga haec omnes 
 qui in circuitu nostro sunt, non una gens erat, sed uicini 
 ad uicinos dixerunt quod pariter cauendum esset. nam Moab 
 filius fuit Lot ex una filiarum, Madian uero filius Abrahae 
 de Cettura. non itaque una gens erat, sed duae uicinae atque 
 conterminae.

Quid est quod scriptum est: et diuinationes in 
 manibus eorum, cum de his diceretur quos miserat Balac 
 ad conducendum Balaam, ut malediceret Israhel? numquidnam 
 ipsi diuinabant? an aliquid ferebant, unde faceret Balaam, 
 quo posset diuinare, tamquam aliqua quae in sacrificiis incenderentur 
 aut quoquo modo inpenderentur, et ideo dictae sunt 
 diuinationes, quia per haec ille poterat diuinare? an quid 
 aliud? obscure enim dictum est. notandum sane, quod uenit 
 deus ad Balaam et dixit ei: quid homines hi penes te? 
 et cetera. nec dictum est utrum in somnis hoc factum sit, 
 quamuis per noctem factum satis eluceat, cum post haec 
 dicit scriptura: et exsurgens Balaam mane. potest enim 
 mouere quomodo cum homine pessimo deus locutus sit, quod 
 etiam si in somnis factum esse constaret, non ideo nulla 
 quaestio remaneret propter ipsam indignitatem. sic et dominus 
 Iesus Christus ait de diuite illo, qui destruere ueteres apothecas 
 et ampliores nouas disponebat inplere: dixit ad illum 
 deus: stulte, hac nocte anima tua auferetur a te; et

 

 
 
 
 quae praeparasti cuius erunt? ne quisquam glorietur 
 quod ei loquitur deus eo modo quo talibus loquendum esse 
 nouit, quando potest hoc et reprobis fieri, quia et cum per 
 angelum loquitur ipse loquitur.

Quod ait Balaam iterum ad se missis honoratioribus 
 nuntiis: si dederit mihi Balac plenam domum 
 suam argento et auro, non potero praeuaricare uerbum 
 domini <dei> facere illud pusillum uel magnum 
 in mente mea, nullum habet omnino peccatum: sed quod 
 sequitur non est sine graui peccato. iam enim constans esse 
 debuit semel audito, quod ei dixerat dominus: non ibis cum 
 eis neque maledices populum; est enim benedictus, 
 nec eis ullam spem dare, quod posset dominus tamquam 
 ipse Balaam muneribus et honoribus flexus aduersus populum 
 suum, quem benedictum esse dixerat, suam mutare sententiam. 
 sed ibi se uictum cupiditate monstrauit, ubi loqui sibi dominum 
 de hac re iterum uoluit, de qua eius iam cognouerat 
 uoluntatem. quid enim opus erat quae sequuntur adiungere: 
 et nunc sustinete ibi et uos nocte hac, et sciam quid 
 adiciet dominus loqui ad me? proinde dominus uidens 
 eius cupiditatem captam deuictamque muneribus permisit eum 
 ire, ut per iumentum quo uehebatur eius auaritiam coherceret, 
 hoc ipso confundens illam dementiam, quod prohibitionem 
 domini per angelum factam transgredi asina non audebat, 
 quam ille cupiditate transgredi conaretur, quamuis eandem 
 cupiditatem timore supprimeret. uenit enim deus ad Balaam 
 nocte et ait illi: si uocare te uenerunt homines,

 

 

 
 
 
 exsurgens sequere eos; sed uerbum quodcumque locutus 
 fuero ad te, hoc facies. et exsurgens Balaam mane 
 strauit asinam suam et abiit cum principibus Moab. 
 cur post istam permissionem deum iterum non consuluit et 
 post illam prohibitionem iterum consulendum putauit, nisi 
 quia eius maligna cupiditas adparebat, quamuis timore domini 
 premeretur? denique scriptura sequitur: et iratus est animatione 
 deus, quia ibat ipse; et insurrexit angelus 
 dei, ut non permitteret eum in uia et cetera quae 
 sequuntur, donec asina loqueretur. nihil hic sane mirabilius 
 uidetur quam quod loquente asina territus non est, sed insuper 
 ei uelut talibus -- monstris adsuetus ira perseuerante 
 respondit. postea illi et angelus loquitur arguens et inprobans 
 eius uiam: quo uiso tamen exterritus adorauit. deinde ire 
 permissus est, ut iam per ipsum prophetia clarissima proferretur. 
 nam omnino permissus non est dicere quod uolebat, 
 sed quod uirtute spiritus cogebatur. et ipse quidem reprobus 
 mansit; nam posterior de illo sancta scriptura ita locuta est, 
 ut quidam reprehensibiles et reprobi uiam eius secuti dicerentur. 
 secuti, inquit, uiam Balaam filii Beor, qui mercedem 
 iniquitatis dilexit.

De angelo qui locutus est Balaam in uia, quo 
 uiso asina eius progredi non ausa est, scriptura ita loquitur: 
 et iratus est animatione deus, quia ibat ipse; et insurrexit 
 angelus dei differre eum in uia. ubi primo 
 notandum est quemadmodum quia iratus est deus <dixit:> 
 et insurrexit angelus dei nec interposuit iratum deum 
 misisse angelum, sed tamquam in angelo iratum deum significauit, 
 quoniam ueritas et iustitia dei irasci angelum fecit.

 

 
 
 
 nam "insurrexit" quod dictum est, utique commotione intellegendum 
 est. deinde quod ait: differre eum in uia, 
 quod graece positum est BtapaXsiv , hoc et in consequentibus 
 dicit ipse angelus: et ecce ego exii in dilationem tuam, 
 ubi graecus habet SiafioXTjv . ubi fortassis accusatio congruentius 
 intellegitur, ut hic quod dictum est "differre eum in 
 uia", accusare accipiatur. unde creditur etiam diabolus appellatus, 
 tamquam accusator latine dicendus sit, non quia nemo 
 possit etiam bene recteque accusare, sed quoniam diabolus 
 amat accusare utique inuidentiae stimulis agitatus, quale illi 
 in Apocalypsi testimonium perhibetur. positum est autem 
 hoc uerbum et in comoedia, unde latinum esse non dubium 
 est, sub eadem significatione uel certe uicina, ubi de patre 
 irato dicitur filio: 
 
 
 orationem sperat inuenisse se, 
 qua differat te .
 

 
 Solet autem hic intellegi "differat" uelut "hac atque illac 
 ferat tempestate uerborum", quasi" discerpat et dissipet": 
 quod utique ille accusando uidebatur esse facturus. sed et si 
 "differre eum in uia" sic intellexerimus, quia distulit 
 angelus eius festinationem remorando, ut ei quod opus erat 
 et demonstraret et diceret, non absurda est huius uerbi etiam 
 sub ista significatione positio.

Et cum uidisset asina angelum dei resistentem 
 in uia et gladium euaginatum in manu eius, et declinauit 
 asina de uia et ibat in campum. campus iste 
 adhuc extra macerias uinearum fuit. et percussit asinam 
 in uirga, ut corrigeret eam in uia. et stetit angelus

 

 
 
 
 dei in sulcis uinearum, maceria hinc et maceria hinc. 
 merito quaeritur, si hinc atque inde maceriae in medio ponebant 
 uiam, sicut fieri solet, quomodo ibi stans angelus dicitur 
 stetisse in sulcis uinearum; neque enim in uia inter macerias 
 potuerunt sulci esse uinearum. sed ordo uerborum est: ut 
 corrigeret eam in uia, maceria hinc et maceria hinc. 
 in hac ergo uia corrigere uoluit asinam Balaam, ut inter 
 macerias ambularet. interpositum est autem: et stetit angelus 
 dei in sulcis uinearum, in una scilicet uinearum, 
 quae in medio ponebant uiam. et cum uidisset asina 
 angelum dei, compressit se ad parietem, id est ad 
 maceriam illius utique uineae, in qua non erat angelus, quoniam 
 ab alia parte erat in sulcis uinearum. et compressit 
 pedem Balaam ad parietem; et adiecit adhuc caedere 
 eam. et adposuit angelus dei et abiens substitit in 
 loco angusto — iam non in sulcis uinearum, sed inter 
 ipsas macerias, id est in uia — in quo non fuit declinare 
 dextram nec sinistram. et cum uidisset asina angelum 
 dei, consedit sub Balaam. caesa enim retro non ibat, in 
 parietem non se premebat, quoniam non ab altera parte 
 terrebatur, sed in media uia in angusto angelus erat; restabat 
 ergo ut subsideret. et iratus est Balaam et percutiebat 
 asinam uirga. et aperuit deus os asinae et ait ad 
 Balaam: quid feci tibi, quia percussisti me tertio hoc? 
 et ait Balaam asinae: quia inlusisti mihi. et si haberem 
 gladium in manu mea, iam transfixissem te. nimirum 
 iste tanta cupiditate ferebatur, ut nec tanti monstri miraculo 
 terreretur et responderet quasi ad hominem loquens, cum 
 deus utique non asinae animam in naturam rationalem

 

 
 
 
 uertisset, sed quod illi placuerat, ex illa sonare fecisset ad illius 
 uesaniam cohibendam, illud fortasse praefigurans, quia stulta 
 mundi electurus erat deus, ut confunderet sapientes 
 pro illo spiritali et uero Israhel, hoc est promissionis filiis.

Et factus est spiritus dei super illum, id est 
 super Balaam. non factus est spiritus dei, tamquam factura 
 sit spiritus dei; sed factus est super illum, id est factum 
 est, ut super illum esset: quomodo: qui post me uenit, 
 ante me factus est, id est factum est, ut ante me esset, 
 ut praeponeretur mihi, quia prior me, inquit, erat, sicut: 
 dominus factus est adiutor meus; non enim dominus 
 factura est, sed factum est, ut me adiuuaret, et: factus est 
 dominus refugium pauperum, id est factum est, ut ad 
 eum refugerent pauperes, et: facta est super me manus 
 domini. id est factum est, ut super me esset; et multa talia 
 in scripturis reperiuntur.

Et dixit dominus ad Moysen: accipe duces populi 
 et ostenta eos domino contra solem; et auertetur 
 ira animationis domini ab Israhel. iratus deus de fornicationibus 
 Israhel et carnalibus et spiritalibus — nam et 
 filiabus Moab se inpudice miscuerant et idolis fuerant consecrati 
 — hoc ad Moysen dixit, ut ostentaret domino duces 
 populi contra solem. in quo uerbo intellegitur eos iussos 
 esse crucifigi, ut hoc sit: ostenta eos domino contra 
 solem, id est palam in conspicuo lucis huius. nam graecus ait: 
 παραδειγμάτισον , quod dici posset "exempla", quia παράδειγμα 
 exemplum dicitur. nam praeter septuaginta interpretes Aquila 
 perhibetur dixisse "confige" uel potius "sursum confige",

 

 
 
 
 quod est ᾶνάπηξον , Symmachus autem uerbo euidentiore 
 "suspende". mirum est sane, quod scriptura narrare destiterit 
 utrum hoc fuerit ex praecepto domini inpletum: quod 
 contemni potuisse non uideo aut, si contemptum est. inpune 
 contemni. si autem factum est et tacitum, cur ex eo, quod 
 Phinees filius Eleazar transfixit adulteros, placatum fuisse 
 dominum scriptura testatur plagamque cessasse? quasi crucifixis 
 ducibus, sicut praeceperat dominus, adhuc indignatio 
 perseuerans alio modo placanda uideretur, cum procul dubio 
 falsum esse non posset, quod praenuntiauerat et promiserat 
 dominus dicens: accipe duces populi et ostenta eos 
 domino contra solem; et auertetur ira animationis 
 domini ab Israhel. si ergo factum erat, quis dubitet iram 
 domini auersam fuisse ab Israhel? quid itaque opus erat, ut 
 adhuc Phinees ad placandum deum sic in adulteros uindicaret 
 eique testimonium scriptura perhiberet, quod eo modo placauerit 
 dominum? nisi forte intellegamus, cum illud de ducibus 
 populi Moyses, quod praeceperat, inplere disponeret, eum 
 uoluisse etiam secundum legem talia punire flagitia et sacrilegam 
 audaciam, ut iuberet quemque interficere proximum 
 suum diis alienis nefarie consecratum atque interea etiam 
 illud Phinees faceret ac sic ira domini iam placata non opus 
 fuisse duces populi crucifigi. haec sane seueritas illi tempori 
 congrua quantum malum sit fornicationis et idolatriae prudentium 
 fidei satis euidenter ostendit.

Eam causam mortis Moysi dominus dicit quam etiam 
 fratris eius. ambobus enim etiam hoc ante praedixerat, quod 
 ideo non intrarent cum populo dei in terram promissionis, 
 quia non eum sanctificauerunt coram populo ad aquam

 

 
 
 
 contradictionis; id est quia dubitauerunt de dono eius, quod posset 
 aqua de petra profluere, sicut exposuimus in eo ipso scripturae 
 loco. huius autem rei mysterium datur intellegi, quia 
 nec sacerdotium quod prius institutum est, cuius personam 
 gerebat Aaron, nec ipsa lex cuius personam gerebat Moyses 
 introducunt populum dei in terram hereditatis aeternae, sed 
 Iesus, in quo typus erat domini Iesu Christi, id est gratia 
 per fidem. et Aaron quidem ante defunctus est, quam Israhel 
 in aliquam partem terrae promissionis intraret: Moyse autem 
 adhuc uiuente capta est terra Amorrhaeorum atque possessa, 
 sed Iordanem cum eis non est transire permissus. ex aliqua 
 enim parte lex obseruatur in fide christiana. ibi sunt enim 
 etiam praecepta, quae obseruare hodieque iubemur christiani. 
 sacerdotium uero illud et sacrificia nullam partem tenent 
 hodie fidei christianae, nisi quod in umbris futurorum acta 
 atque transacta sunt. eum uero ambobus fratribus, id est 
 Aaron et Moysi, dicitur, ut adponantur ad populum suum, 
 manifestum est non esse in illos iram dei, quae separat a 
 pace sanctae societatis aeternae. unde manifestatur non solum 
 officia, sed etiam mortes eorum signa fuisse futurorum, non 
 supplicia indignationis dei.

Et locutus est dominus ad Moysen dicens: 
 accipe ad te ipsum Iesum filium Naue, hominem qui 
 habet spiritum in se ipso, et inpone manus tuas super 
 eum; et statues eum in conspectu Eleazar sacerdotis 
 et mandabis ei in conspectu omnis synagogae et cetera. 
 notandum est, quod cum iam haberet spiritum in se ipso 
 Iesu Naue, sicut scriptura testatur — ubi quid aliud quam 
 spiritum sanctum debemus accipere? non enim de spiritu 
 hominis hoc diceret, quem nullus erat qui non habebat —

 

 
 
 
 iussus est tamen Moyses ei manus inponere, ne quisquam 
 homo qualibet praepollens gratia sacramenta c-onsecrationis 
 audeat recusare.

Quid est quod, cum deus Moysi praeciperet de Iesu 
 Naue, ait inter cetera: et dabis de gloria tua super eum? 
 nam graeca locutione τῆς δόξης habet, quod tantundem ualet, 
 ac si diceret "de gloria", id est τῆς δόξης . latini autem 
 nonnulli interpretati sunt: dabis gloriam tuam, non: de 
 gloria tua. sed siue illud esset, ut gloriam tuam diceret, 
 non ideo eam non habiturus erat Moyses; nec, quia dixit "de 
 gloria", ideo minutum est quod habebat. sic enim accipiendum 
 est, ac si diceret: facies eum socium gloriae tuae; non 
 autem huius modi res quasi partiliter diuisae minuuntur, 
 sed totae sunt omnibus, totae singulis qui earum habent 
 societatem.

Homo homo quicumque uouerit uotum domino 
 aut iurauerit iuramentum aut definierit definitionem 
 de anima sua, non profanabit uerbum suum: omnia 
 quaecumque exierint ex ore eius faciet. non hoc ad 
 omnem iurationem pertinet, sed ad eam, ubi quisque de 
 anima sua uouerit alicuius utique rei abstinentiam, qua ei 
 licebat uti per legem, sed per uotum sibi ipse efficit non 
 licere.

Si autem mulier uouerit uotum domino 
 aut definierit definitionem in domo patris sui in 
 iuuentute sua et audierit pater eius uota eius et 
 definitiones eius quas definiuit aduersus animam 
 suam et tacuerit pater eius, et stabunt omnia uota 
 eius et omnes definitiones eius quas definiuit 
 aduersus animam suam manebunt ei. si autem

 

 
 
 
 abnuens abnuerit pater eius quacumque die audierit 
 omnia uota eius et definitiones eius, quas 
 definiuit aduersus animam suam. non stabunt; et 
 dominus emundabit eam, quia abnuit pater eius. 
 quoniam quidem de muliere, quae adhuc in iuuentute sua in 
 domo patris est. loquitur, merito hic quaeritur etiam de uoto 
 uirginitatis; mulieres quippe etiam uirgines in scriptura appellari 
 solere notissimum est. et uidetur etiam apostolus de 
 patre loqui, cum dicit: seruet uirginem suam, et: det 
 nuptum uirginem suam et cetera hoc modo. ubi nonnulli 
 intellexerunt uirginem suam uirginitatem suam; nulla 
 tamen hoc simili scripturarum locutione demonstrant. cum 
 sit inusitatissima. quod autem ait: aduersus animam 
 suam, non sic accipiendum est, quasi animae noceat talibus 
 uotis; sed aduersus animam dicitur aduersus animalem 
 delectationem. sicut etiam de ieiunio praecipiens superius ait: 
 et adfligetis animas uestras.

Quod autem ait: et dominus emundabit eam, 
 quia abnuit pater eius, emundabit dixit "a uoti non inpleti 
 crimine absoluet". sicut in multis locis dicitur: et 
 mundabit eum sacerdos. id est mundum habebit, mundum 
 iudicabit; sicuti est et illud: mundatione non mundabis 
 reum, id est: non dices mundum eum qui inmundus est.

Si autem facta fuerit uiro et uota eius super 
 eam secundum distinctionem labiorum eius, quanta 
 definiuit aduersus animam suam, et audierit uir eius 
 et tacuerit ei quacumque die audierit, et ita stabunt 
 omnia uota eius et definitiones eius, quas definiuit 
 aduersus animam suam, stabunt. si autem abnuens

 

 
 
 
 abnuerit uir eius in quacumque die audierit, omnia 
 uota eius et definitiones eius, quas definiuit aduersus 
 animam suam, non manebunt, quoniam uir 
 abnuit ab ea, et dominus mundabit eam. feminam sub 
 patre antequam nubat et sub uiro nuptam noluit lex ita 
 uouere aliquid deo aduersus animam suam, id est in aliquarum 
 rerum licitarum atque concessarum abstinentia, ut in 
 eisdem uotis feminea ualeat auctoritas, sed uirilis, ita ut, si 
 adhuc innuptae iam concesserat pater uota persoluere, si. 
 antequam persoluerit, nupserit et uiro eius hoc cognitum non 
 placuerit, non persoluat et sit omnino sine peccato, quia 
 dominus mundabit eam, sicut dicit, id est mundam iudicabit; 
 neque hoc contra deum fieri putandum est, cum ipse 
 deus hoc praeceperit, hoc uoluerit. 
 
 Sequitur autem de uiduis uel a uiro abiectis, id est non 
 sub potestate uiri constitutis aut patris et earum uota ad 
 persoluendum libera esse dicit hoc modo. et uotum, inquit. 
 uiduae et expulsae quaecumque uouerit aduersus 
 animam suam manebunt ei. deinde dicit de nupta, si in 
 domo uiri sui iam constituta aliquid tale uouerit. de illa 
 enim prius dixerat, quae in domo patris uouerat et antequam 
 redderet nupserat. de hac ergo. quae in domo mariti uouit, 
 ita loquitur: si autem in domo uiri eius uotum eius 
 aut definitio quae aduersus animam eius cum iureiurando 
 et audierit uir eius et tacuerit ei et non abnuerit 
 ei, et stabunt omnia uota eius et omnes definitiones 
 <eius>, quas definiuit aduersus animam suam, 
 stabunt aduersus eam. si autem circumauferens circumauferat 
 uir eius quacumque die audierit. omnia

 

 
 
 
 quaecumque exierint ex labiis eius secundum uota 
 eius et secundum definitiones quae aduersus animam 
 eius non manet ei; uir eius circumabstulit et dominus 
 mundabit eam. omne uotum et omne iusiurandum 
 uinculi adfligere animam uir eius statuet ei et uir 
 eius circumauferet. si autem tacens tacuerit ei diem 
 ex die, et statuet ei omnia uota eius et definitiones 
 quae super ipsam statuet ei, quoniam tacuit ei die 
 quo audiuit. si autem circumauferens circumauferat 
 < uir > eius post diem quem audiuit, et accipiet peccatum 
 suum. 
 
 Manifestum est ita uoluisse legem feminam esse sub uiro, 
 ut nulla uota eius, quae abstinentiae causa uouerit, reddantur 
 ab ea, nisi auctor uir fuerit permittendo. nam cum ad peccatum 
 eiusdem uiri pertinere uoluerit, si prius permiserit et 
 postea prohibuerit, etiam hic tamen non dixit, ut faciat mulier 
 quod uouerat, quia permissa prius a uiro fuerat. uiri dixit 
 esse peccatum, quia abnuit quod prius concesserat; non tamen 
 mulieri uel ex hoc permissum dedit, ut, cum prius ei uir 
 concesserit. postea si prohibuerit contemnatur. 
 
 
 Vtrum autem ista etiam ad uota continentiae et a concubitu 
 abstinentiae pertineant, mento quaeritur, ne forte ea 
 tantum intellegenda sunt aduersus animam uoueri, quae sunt 
 in cibis et potionibus. quod uidetur et illud significare, ubi 
 dominus ait: nonne anima plus est quam esca? et cum 
 de ieiunio praecipitur, ita praecipitur: adfligetis animas 
 uestras. nescio autem utrum alicubi legi possit aduersus

 

 
 
 
 animam dici uotum quod de abstinentia concubitus fuerit: 
 maxime quia cum hic lex auctoritatem uiro tribuat, non 
 mulieri quae uiro subdita est, ut tunc persoluenda sint uota 
 mulieris, si uir adprobauerit, si autem rennuerit, non debeantur. 
 apostolus tamen, cum de concubitu coniugatarum loqueretur, 
 non ibi maiorem auctoritatem uiro quam feminae dedit, 
 sed, uxori, inquit, uir debitum reddat, similiter et 
 uxor uiro. uxor non habet potestatem corporis sui, 
 sed uir; similiter autem et uir non habet corporis 
 sui potestatem, sed mulier. quando ergo in hac re parem 
 utriusque esse uoluit potestatem, puto quod nobis intellegendum 
 insinuet istam de concumbendo uel non concumbendo 
 regulam non pertinere ad ea uota, ubi non habent parem uir 
 et mulier potestatem, sed uiri maior est ac prope eius solius 
 est. non enim ait lex uirum non debere reddere uota sua, si 
 uxor prohibuerit, sed uxorem, si uir prohibuerit. unde non 
 mihi uidetur in huius modi uotis et definitionibus atque obligationibus, 
 quae aduersus animam fiunt, etiam ista debere 
 accipi, quae inter se uir et uxor de concumbendo uel de abstinentia 
 concumbendi placita habuerint. 
 
 
 Deinde quia et istae iustificationes dicuntur et meminimus 
 in illis iustificationibus, quae in Exodo sub hoc nomine aliae 
 commemorantur, multa praecipi, quae accipi ad proprietatem 
 non possint nec in nouo testamento obseruentur — sicut de 
 aure serui pertundenda et si quid eius modi est — non absurde 
 etiam hic aliquid figurate dictum intellegitur, ut, quoniam 
 sunt multae abstinentiae cerimoniarum inrationabiles et 
 aliquando etiam inimicae ueritati, hoc fortasse hic intellegi 
 uoluerit tunc ratas esse, cum rationabiles fuerint, hoc est

 

 
 
 
 cum eas adprobauerit ratio, quae ad uicem uiri debet regere 
 omnem animalem*motionem, quae fit non tantum in adpetendo 
 uerum etiam in abstinendo: ut, si mente et ratione decernitur, 
 tunc fiat, si autem inprobatur consilio rationis, non fiat. 
 quodsi ratio quod prius recte faciendum esse decreuerit, post 
 inprobet, sit peccatum consilii, etiam sic tamen nonnisi rationi 
 motio illa consentiat.

Quid est: et misit eos Moyses mille ex tribu et 
 mille ex tribu cum uirtute eorum? utrum "uirtutem 
 eorum" uult intellegi "principes eorum"? an uirtutem a 
 domino eis datam uel per ipsum Moysen impetratam? an 
 potius uirtutem eorum dicit ea quibus uirtus eorum sustentaretur?

Potest uideri quaestio, quomodo quando Israhelitae 
 Madianitas debellauerunt interfectum dicat scriptura Balaam, 
 qui fuerat conductus ad maledicendum populum Israhel. cum 
 superius quando benedicere coactus est ita eandem actionem 
 scriptura concluserat, cum ait: et surgens Balaam abiit 
 reuersus in locum suum; et Balac abiit ad semet 
 ipsum. si ergo redierat ad locum suum Balaam, quomodo 
 hic interfectus est, cum de tam longinquo, id est de Mesopotamia 
 uenerit? an forte reuersus est ad Balac et hoc scriptura 
 non dixit? quamquam etiam possit in locum suum 
 redisse intellegi, quod ab illo loco, ubi sacrificia faciebat, in 
 eum locum reuersus est, unde illuc exierat, id est ubi tamquam 
 peregrinus habebat hospitium. non enim dictum est 
 "in domum suam" aut "in patriam suam", sed: in locum 
 suum. habet autem et quisque peregrinus locum suum, 
 ubi ad tempus habitet. de ipso autem Balac qui eum

 

 
 
 
 conduxerat non dictum est "ad locum suum", sed: ad semet 
 ipsum, id est ubi dominans habitabat. posset ergo dici: ad 
 locum suum et dominans et peregrinus; "ad semet ipsum" 
 autem non uideo quomodo posset dici "peregrinus", cum ad 
 hospitium suum uenisset.

Et praedam egerunt mulieres Madian et supellectilem 
 eorum et pecora eorum et omnia quae 
 possederant et uirtutem eorum depraedati sunt. cum 
 iam dixisset mulieres, supellectilem, pecora et omnia quae 
 possidebant, quid deinde addidit: et uirtutem eorum depraedati 
 sunt? nimirum enim haec intellegenda est uirtus. 
 de qua et supra dictum est misisse millenos de singulis tribulus 
 cum uirtute eorum. an forte cibus, quo sustentabantur, 
 uirtus eorum appellata est, quo subministrato uires 
 subpetunt et quo subtracto uires deficiunt? unde per prophetam 
 deus cum minaretur ait: auferam uirtutem panis 
 et uirtutem aquae. et Moyses eigo cum annona miserat 
 illos millenos, quod dictum est: cum uirtute eorum, et 
 isti Madianitis uictis etiam hoc eorum inter cetera fuerant 
 depraedati.

Vt quid uiuificastis omne femininum? haec 
 enim fuerunt filiis Israhel secundum uerbum Balaam, 
 ut recedere facerent et despicere uerbum domini 
 propter Phogor. hoc consilium malignum, ut eis ad inlecebram 
 feminae subponerentur, per quas non solum corporaliter 
 sed etiam spiritaliter in adorando idolo fornicarentur, quando

 

 
 
 
 dederit Balaam scriptura non dixit; et tamen adparet factum 
 esse, cum hic commemoratur. sic ergo potuit et redire ipse 
 Balaam, qui iam ierat in locum suum. ut non locum eius 
 intellegamus peregrinationis hospitium, quamuis hoc scriptura 
 tacuerit.

Quid est quod ait: et erunt ciuitates uobis 
 refugia a uindicante sanguinem et non morietur is 
 qui occidit, quoadusque stet in conspectu synagogae 
 in iudicium? cum de his loquatur, qui nolentes occiderint, 
 et alibi dicat tunc unumquemque in tali causa confugientium 
 exire liberum de ciuitate quo confugerat. cum sacerdos 
 maximus fuerit defunctus. quomodo ergo hic dicit: et non 
 morietur is qui occidit. quoadusque stet in conspectu 
 synagogae in iudicium, nisi quia ideo iudicatur, ut tunc 
 ei liceat esse in ciuitate refugii, si manifestum factum fuerit 
 in iudicio quod nolens occiderit?

Quid est quod ait: qui uindicat sanguinem, 
 ipse interficiet homicidam; cum occurrerit ei iste, 
 interficiet eum? sic enim sonat male intellegentibus, quasi 
 passim et sine iudicio data fuerit ultori mortis propinqui 
 sui licentia occidendi eius interfectorem. sed hoc intellegi 
 uoluit, quia secundum id quod supra dictum est qui occiderit 
 confugiat ad unam de ciuitatibus refugiorum, quoadusque 
 stet in iudicium, ne ante inuentus a propinquo occidatur; 
 quia, etsi nolens occidit, praeter illas ciuitates inuentus occiditur. 
 cum uero in iudicium steterit in aliqua earum ciuitatum

 

 

 

 
 
 
 et iudicatus fuerit homicida in aliqua earum, in quas fugere 
 conceditur, esse ibi non sinitur; tum demum iam iudicatum 
 ubicumque compertum propinquo licet occidere. neque enim 
 opus est eum ad iudicium deduci, cum iam fuerit iudicatus 
 homicida et propterea de illis ciuitatibus pulsus sit.

QVAEST. I. In eo, quod commemorat Moyses dixisse se 
 populo timenti hostes inhabitantes terram, quo introducendus 
 fuit: ne paueatis neque timeatis ab eis; dominus deus 
 uester, qui praecedit ante faciem uestram, ipse simul 
 debellabit eos uobiscum, satis ostenditur ita esse adiutorem 
 deum, ut etiam homines agant aliquid.

Et noluit Seon rex Esebon transire nos per 
 ipsum, quoniam indurauerat dominus deus noster 
 spiritum eius et confortauit cor eius, ut traderetur 
 in manus tuas sicut in hac die. haec dicens Moyses, 
 dum populum alloquitur, tale aliquid commemorat, quale 
 dicebatur in Exodo: ego induraui cor Pharaonis, et quod 
 in Psalmis legitur: conuertit cor eorum, ut odissent 
 populum eius. nec tacetur hic causa indurationis huius, 
 cum dicitur: ut traderetur in manus tuas sicut in hac 
 die, id est ut uinceretur a te. quod non fieret, nisi resisteret; 
 non autem resisteret nisi corde obdurato. cuius rei iustitiam 
 si quaesierimus, inscrutabilia sunt iudicia dei; iniquitas

 

 
 
 
 autem non est apud deum. sane notandum est confortatum 
 cor posse dici et in malo.

Verum tamen Og rex Basan reliquus factus 
 est a Raphain. hoc nomine, quod est Raphain, gigantes 
 significari in hebraea lingua dicunt qui eam nouerunt. unde 
 quod habent plerique codices "derelictus est a Raphain", 
 planius utique dicitur: reliquus factus est, ut ipse ex 
 illis remansisse iutellegatur, cuius etiam consequenter longitudo 
 et latitudo ferrei lecti commemoratur ad eius magnitudinem 
 commendandam.

Ne feceritis iniquitatem et faciatis uobis 
 ipsis sculptilem similit-udinem, omnem imaginem. 
 quid intersit inter similitudinem et imaginem quaeri solet. 
 sed hic non uideo quid interesse uoluerit, nisi aut duobus 
 istis uocabulis unam rem significauerit aut similitudinem 
 dixerit, si uerbi gratia fiat statua uel simulacrum habens 
 effigiem humanam, non tamen alicuius hominis exprimantur 
 liniamenta, sicut pictores uel statuarii faciunt intuentes eos 
 quos pingunt seu fingunt; hanc enim imaginem dici nemo 
 dubitauerit. secundum quam distinctionem omnis imago etiam 
 similitudo est, non omnis similitudo etiam imago est. unde 
 si gemini inter se similes sint, similitudo dici potest alterius 
 cuiuslibet in altero, non imago. si autem patri filius similis 
 sit, etiam imago recte dicitur, ut sit pater prototypus, unde 
 illa imago expressa uideatur. quarum aliae sunt eiusdem 
 substantiae, sicut filius, aliae non eiusdem, sicut pictura. 
 unde illud, quod in Genesi scriptum est: fecit deus hominem 
 ad imaginem dei, manifestum est ita dictum, ut 
 non eiusdem substantiae sit imago quae facta est. si enim 
 eiusdem esset, non facta, sed genita diceretur. sed quod

 

 

 
 
 
 non addidit "et similitudinem", cum superius dictum esset: 
 faciamus hominem ad imaginem et similitudinem 
 nostram, quibusdam uisum est similitudinem aliquid amplius 
 esse quam imaginem, quod homini reformando per Christi 
 gratiam postea seruaretur. miror autem si non propterea 
 postea imaginem solam uoluit commemorare, quia ubi imago, 
 continuo et similitudo est. unde et hic Moyses similitudinem 
 et imaginem fieri uetat secundum eam fortasse rationem 
 quam diximus. in decalogo autem generaliter dicitur nullam 
 fieri debere similitudinem nec imago commemoratur. cum 
 enim nulla similitudo fit, procul dubio nec imago fit, quoniam 
 si imago, utique et similitudo; non autem si fit similitudo, 
 continuo fit et imago. tamen, si nulla similitudo, 
 sequitur, ut nulla imago. denique ubi prohibuit similitudinem 
 et imaginem, hominis intellegi uoluit, ubi et similitudo fieri 
 potest non huius aut illius, sed cuiuslibet hominis, et imago, 
 id est huius proprie uel illius hominis; cum uero de pecoribus 
 diceretur atque inrationalibus animantibus, solam similitudinem 
 dixit. quis enim reperiri potest, qui sibi unum constituat 
 canem uel quid eius modi, quem intuens eius imaginem 
 pingat aut fingat? quod de hominibus usitatissimum est.

Quid est autem quod ait: similitudinem omnis 
 piscis, quaecumque sunt in aquis sub<ter> terra? 
 an et aquam propter tractabilem corpulentiam terram intellegi 
 uoluit et secundum hoc in eo, quod scriptum est: fecit 
 deus caelum et terram, et aquas debemus accipere? 
 assidue quippe scriptura his duabus partibus commemoratis 
 uniuersum mundum uult intellegi secundum illud: auxilium 
 meum a domino, qui fecit caelum et terram et

 

 
 
 
 innumerabilia eius modi. an ideo dictum est "sub<ter> terra", 
 quod terra. nisi superior aquis esset, habitari utique ab hominibus 
 et animalia terrena habere non posset?

Et ne suspiciens in caelum et uidens solem 
 <et lunam> et stellas et omnem ornatum caeli 
 errans adores ea et seruias illis, quae distribuit 
 dominus deus tuus ea omnibus gentibus quae sunt 
 sub caelo. non ita dictum est, tamquam deus praeceperit 
 ea coli a gentibus, a solo autem populo suo non coli; sed 
 aut ita dictum est, quod deus praescierit gentis culturam exhibituras 
 his caelestibus et tamen hoc praesciens creauerit ea, 
 eum uero populum suum futurum esse praesciuerit, qui ista 
 non coleret; aut" distribuit" dictum est, ut intellegatur 
 usus, qui commendatur in Genesi: ut sint in signis et 
 in temporibus et in diebus et in annis, quem usum 
 in eis communem habet populus dei cum omnibus gentibus. 
 non autem cultum quem habent aliae gentes.

Ne obliuiscamini testamentum domini dei 
 uestri, quod disposuit ad uos, et faciatis uobismet 
 ipsis sculptilem similitudinem omnium quaecumque 
 constituit tibi dominus deus tuus. hic certe 
 generaliter loquens similitudinem posuit, imaginem tacuit, 
 quoniam, si nulla fit similitudo, profecto nec imago, quia 
 ubi imago, continuo similitudo, quamuis non ubi similitudo 
 continuo imago.

Quaerendum quomodo dictum sit: interrogate 
 dies priores qui fuerunt priores te ex die qua 
 creauit deus hominem super terram et a summo 
 caeli usque ad summum caeli; subauditur enim

 

 
 
 
 interrogate". uidetur autem significare totum orbem terrarum. 
 sed cur a summo caeli usque ad summum caeli" 
 dicat, non "a summo terrae usque ad summum terrae", non 
 est facile dinoscere. talis enim quaedam locutio est et in 
 euangelio, cum dicit dominus, quod congregabuntur electi 
 eius a summis caelorum usque ad terminos eorum. 
 nisi forte hic nec in hominibus nec in angelis auditum esse 
 uult intellegi, quod in hoc populo factum singulare commendat; 
 hoc enim sequitur: si factum est secundum 
 uerbum magnum hoc, si auditum est tale quid; 
 si audiuit gens uocem dei uiuentis loquentis e 
 medio ignis, quemadmodum audisti tu et uixisti. 
 quod si ita est, ut nec in hominibus nec in angelis hoc dicat 
 auditum, quid est ergo illud in euangelio: a summis caelorum 
 usque ad terminos eorum, cum sine dubio 
 dominus hoc ait, cum de nouissima electorum suorum congregatione 
 loqueretur?

Quid est quod ait: dominus deus uester disposuit 
 ad uos testamentum in Coreb; non patribus 
 uestris disposuit dominus testamentum hoc, sed 
 ad uos, uos hic omnes uiuentes hodie. facie ad 
 faciem locutus est dominus ad uos in monte e 
 medio ignis? an quia illi qui non ingrediuntur in terram 
 promissionis — mortui sunt enim omnes — non pertinent ad 
 hoc testamentum, quorum tunc recognitio facta est, cum 
 uiginti annis aetatis et supra numerarentur usque ad quinquaginta 
 annos habiles ad bellum? quomodo ergo illis locutus 
 est dominus, quid hodie uiuunt? an quia ex uiginti annis et 
 infra potuerunt multi tunc esse, qui hoc bene meminissent,

 

 
 
 
 alieni ab illa poena, quam deus constituit illis, qui tunc 
 numerati sunt, non intrare in terram promissionis, et hoc 
 utique appellat, qui quamuis uiginti annorum et supra non 
 essent, quando deus in monte loquebatur, ut numerari tunc 
 possent, potuerunt tamen esse decem et nouem et infra usque 
 ad puerilem aetatem, quae posset illa quae facta et dicta 
 sunt et uidere et audire et memoria retinere? 
 
 Sed quid est quod ait: facie ad faciem locutus est 
 dominus ad uos, quos paulo ante maxime admonere curauit, 
 quod nullam similitudinem uiderint, sed solam uocem de medio 
 ignis audierint? an propter rerum euidentiam et quodam 
 modo praesentiam manifestatae diuinitatis, de qua dubitare 
 nemo posset, his uerbis usus est? quod si ita est, quid prohibet 
 de ipso Moyse hoc intellegi in eo quod de illo dictum 
 est, quod facie ad faciem locutus sit cum eo dominus, ut 
 nec ipse aliquid oculis uiderit praeter ignem? an aliquid 
 amplius uidisse intellegitur, quia scriptum est eum intrasse 
 in nebulam uel nimbum ubi erat deus? sed etsi aliquid 
 amplius uidit quam illi, non eum tamen mortalibus oculis 
 uidisse dei substantiam ex illis eius uerbis intellegi potest, 
 quibus ait deo: si inueni gratiam ante te, ostende 
 mihi temet ipsum, [ut] scienter uideam te. neque 
 enim arbitrandum est hunc populum, cui Moyses loquebatur, 
 sic tunc uidisse deum facie ad faciem, quando in monte 
 loquebatur e medio ignis, quemadmodum apostolus dicit in 
 fine nos esse uisuros, ubi ait: uidemus nunc per speculum 
 in aenigmate, tunc autem facie ad faciem. 
 quid autem hoc et quantum esset, consequenter aperuit dicens: 
 nunc scio ex parte, tunc autem cognoscam sicut

 

 
 
 
 et cognitus sum. quod etiam ipsum caute accipiendum 
 est, ne tantam putetur habiturus homo cognitionem dei, 
 quantam nunc habet hominis deus, sed pro suo modo ita 
 perfectam, ut ei nihil adhuc expectetur addendum: ut quam 
 perfecte nunc deus nouit hominem, sed tamen sicut deus 
 hominem, ita tunc perfecte nouerit homo deum, sed tamen 
 sicut homo deum. neque enim, quia dictum est: estote 
 perfecti, sicut pater uester caelestis perfectus 
 est, ideo aequalitatem patris, quam uerbum habet unigenitum, 
 sperare debemus; quamuis non defuerint qui et hoc futurum 
 putauerint, nisi forte quid dicant parum intellegimus.

Quid est quod ait: et ego stabam inter dominum 
 et uos in tempore illo adnuntiare uobis uerba domini, 
 tamquam in loco esset dominus, hoc est in monte, 
 unde illi uoces audiebant? quod sic accipiendum est, ut non 
 ex hoc suspicemur dei substantiam in ullo aliquo esse corporali 
 loco, qui est ubique totus, nec per locorum interualla 
 propinquat aut recedit; sed demonstrationes eius in ea creatura. 
 quae non est quod ipse. non aliter humanis sensibus 
 exhibentur. unde dominus uolens auferre ab huius modi 
 suspicionibus mentem nostram, quibus putatur deus loco 
 aliquo contineri, ueniet, inquit, hora, quando neque in 
 monte hoc neque in Hierosolymis adorabitis patrem. 
 uos adoratis quod nescitis; nos adoramus 
 quod scimus, quia salus ex Iudaeis est. sed uenit 
 hora et nunc est, quando ueri adoratores adorabunt 
 patrem in spiritu et ueritate. nam et pater 
 tales quaerit qui adorent eum. spiritus est deus 
 et eos qui adorant eum in spiritu et ueritate 
 oportet adorare. medium ergo se dixit Moyses non inter

 

 
 
 
 dei substantiam et populum interuallo aliquo loci, sed quia 
 per eum placuit populo audire cetera dei uerba, posteaquam 
 uehementer est territus audita de medio ignis uoce domini 
 dicentis decalogum legis. 
 
 Sed merito quaeritur quomodo accipiantur haec uerba 
 Deuteronomii dicente Moyse: et ego stabam inter dominum 
 et uos in tempore illo adnuntiare uobis 
 uerba domini, quoniam timuistis a facie ignis et 
 non ascendistis in montem, dicens: ego sum dominus 
 deus tuus et cetera: quae iam uerba dei sunt. 
 quae decalogus continet. quid ergo uult quod addidit: dicens? 
 si enim putauerimus hyperbaton, ut ordo uerborum sit: et 
 ego stabam inter dominum et uos in tempore illo 
 adnuntiare uobis uerba domini dicens: ego sum 
 dominus deus tuus, non erit uei-um. non enim haec 
 uerba per Moysen populus, sed de medio ignis audiuit: quod 
 cum sustinere non posset audito decalogo, postulauit. ut per 
 Moysen cetera audiret. restat ergo, ut quod positum est 
 "dicens" pro eo positum intellegamus, ac si esset: "cum 
 diceret", ut iste sit sensus: et ego stabam inter dominum 
 et uos in tempore illo adnuntiar uobis uerba 
 domini, quoniam timuistis a facie ignis et non 
 ascendistis in montem, cum diceret: ego sum dominus 
 deus tuus. ut subauditur "cum diceret utique dominus". 
 cum enim haec uerba diceret dominus, quae consequenter ex 
 decalogo cuncta commemorat, tunc timuit populus a facie 
 ignis et non ascendit in montem et rogauit, ut per Moysen 
 potius uerba domini audiret.

 

 
 
 
 
 Quae uerba Moyses commemorat in Deuteronomio dicta 
 sibi a populo, cum audire iam nollent uocem dei, sed per 
 eum peterent sibi dici quae dicebat deus, id est: ecce 
 ostendit dominus deus noster nobis gloriam suam 
 et uocem eius audiuimus e medio ignis et cetera, 
 non eadem prorsus leguntur in Exodo, ubi primum narrata 
 sunt, quae modo repetuntur. unde intellegamus, quod aliquotiens 
 iam commemoraui, non esse in mendacio deputandum, 
 si aliis quibuslibet uerbis eadem uoluntas manifestatur, 
 propter euangelistarum etiam uerba, quae ab inperitis et 
 calumniosis tamquam repugnantia reprehenduntur. neque enim 
 magnum erat Moysi adtendere quae in Exodo scripserat et 
 eisdem omnino uerbis illa repetere, nisi pertineret ad sanctos 
 doctores nostros hoc ipsum insinuare discentibus, ut nihil 
 aliud in uerbis loquentium quaerant nisi uoluntatem propter 
 quam enuntiandam uerba instituta sunt.

Quid est quod ait Moyses dictum sibi esse a domino 
 de populo hebraeo: quis dabit esse sic cor eorum in 
 eis, ut timeant me et custodiant mandata mea? 
 an hic iam uult intellegi gratia sua concedi hoc beneficium, 
 ut sit in hominibus iustitia dei ex fide non quasi propria 
 uelut ex lege? hoc enim et per prophetam significat dicens: 
 auferam eis cor lapideum et dabo eis cor carneum: 
 quod propter sensum dictum est, quem caro habet et lapis 
 non habet, uerbo utique translato. hoc ipsum et alibi dicit: 
 ecce dies ueniunt, dicit dominus, et consummabo 
 super domum Israhel et super domum Iuda testamentum 
 nouum non secundum testamentum quod 
 disposui ad patres eorum in die qua adprehendi 
 manum eorum, ut educerem eos de terra Aegypti.

 

 
 
 
 quoniam hoc testamentum quod disposui ad eos: 
 post dies illos dans leges meas in cor eorum et 
 in mente eorum superscribam eas et iniquitatum 
 eorum et peccatorum eorum non memor ero amplius. 
 hic enim discreuit nouum testamentum a uetere, 
 quod in uetere data est lex in tabulis lapideis, in nouo autem 
 in cordibus, quod fit per gratiam. unde et apostolus dicit: 
 non in tabulis lapideis, sed in tabulis cordis carnalibus, 
 et alio loco: idoneos nos, inquit, fecit ministros 
 noui testamenti non litterae, sed spiritus.

Quod ait de domino: et in nomine eius iurabis, 
 non ita praeceptum accipiendum est, quasi iurari iusserit, 
 sed in alterius alicuius dei nomine iurari prohibuit. melius 
 autem fit, si secundum euangelium nec iuraueris; non quia 
 mala est uera iuratio, sed ne in periurium incidatur facilitate 
 iurandi. qui enim iurat, non solum uerum, sed etiam falsum 
 potest iurare; qui autem omnino non iurat, a periurio longe 
 ambulat.

Et recordaberis omnem uiam quam duxit 
 te dominus deus tuus in deserto, ut adfligeret te 
 et tentaret te et cognita faceret quae in corde 
 tuo sunt, si obseruabis mandata eius, an non. hic 
 apertius dictum est, quod alibi genere locutionis obscurum 
 est, ubi legitur: tentat uos dominus deus uester, ut 
 s cia t si diligitis cum. intellegitur enim positum esse 
 "ut sciat" pro eo quod est" ut sciri faciat". quod modo 
 dilucide dictum est: ut tentaret te et cognita faceret

 

 
 
 
 quae in corde tuo sunt; non enim ait: "et cognosceret"; 
 quod quidem si dixisset, intellegendum erat "cognita faceret".

Et scies hodie quia non propter iustitias 
 tuas dominus deus tuus dat tibi terram bonam 
 istam hereditare, quoniam populus dura ceruice es. 
 certe isti sunt, qui propterea non meruerunt perire in deserto, 
 quia nescierunt dextera aut sinistra. ecce iam dura ceruice 
 appellantur. unde uidendum est illud in sacramento esse 
 dictum, non quod istorum merita commendata sint. nam ne 
 quis existimet subito istos uituperabiles factos, qui mento 
 fuissent ante laudati, paulo post eis dicitur: memor esto, 
 ne obliuiscaris quanta exacerbasti dominum deum 
 tuum in deserto: ex qua die existis de terra Aegypti, 
 donec uenistis in locum hunc, increduli perseuerabatis 
 quae ad dominum. quodsi quidam eorum tales 
 erant, quidam uero fideles et boni, etiam sic non utique illis 
 datur terra promissionis, qui nesciunt dextra aut sinistra, 
 ut hoc sic intellegamus quasi non offenderint deum. nam et 
 patres eorum, qui mortui sunt nec in eandem terram intrare 
 permissi sunt, tales inueniuntur fuisse, ut in eis essent 
 quidam etiam boni. propter quod apostolus non omnes, sed 
 quosdam eorum dicit offendisse, in quibus eorum peccata 
 commemorat. similes quippe istos parentibus suis ita euidentius 
 docet et ista scriptura Deuteronomii, quod consequenter 
 adiungit et dicit: et in Coreb exacerbastis dominum. 
 ubi certe illi exacerbauerunt, qui propter eadem mala merita 
 sua non sunt in terram promissionis inducti.

In illo tempore dixit dominus ad me: excide 
 tibi duas tabulas lapideas quemadmodum priores

 

 
 
 
 et ascende ad me in montem; et facies tibi arcam 
 ligneam. et scribam in tabulis uerba quae erant 
 in tabulis prioribus, quas contriuisti; et inmittes 
 eas in arcam. et feci arcam ex lignis inputribilibus 
 et excidi duas tabulas lapideas sicut priores et 
 ascendi in montem et duae tabulae in duabus 
 manibus meis. et scripsit in tabulis secundum 
 scripturam priorem decem uerba, quae locutus 
 est dominus ad uos in monte e medio ignis; et 
 dedit eas dominus mihi. non inmerito quaeritur quomodo 
 haec in Deuteronomio dicantur Moyse recolente ac 
 repetente quae gesta sunt, cum in Exodo, ubi primum haec 
 dicta et facta narrantur, ita sit scriptum: et dixit dominus 
 ad Moysen: scribe tibi uerba haec; etenim in uerbis 
 his posui tibi testamentum et Israhel. et erat 
 ibi Moyses in conspectu domini quadraginta diebus 
 et quadraginta noctibus; panem non manducauit 
 et aquam non bibit, et scripsit in tabulis 
 uerba testamenti, decem uerba. cum ergo in Exodo 
 ipse Moyses in tabulis decem legis uerba scripsisse narretur, 
 quomodo hic in Deuteronomio deus in tabulis eadem uerba 
 scripsisse recolitur? 
 
 Denique illud quod est in Exodo cum transeunter tractaremus 
 et quid nobis in ea differentia uisum fuerit litteris 
 mandaremus, cur priores tabulae, quae contritae sunt, digito 
 dei scriptae referantur, secundas autem tamdiu in arca tabernaculoque 
 mansuras ipse Moyses scripsisse dicatur, ita per 
 hanc differentiam duo testamenta significata esse diximus, ut 
 in uetere testamento lex commendaretur tamquam opus dei, 
 ubi homo nihil fecerit, eo quod lex timore non posset inpleri,

 

 
 
 
 quoniam cum uere fit opus legis caritate fit, non timore: 
 quae caritas gratia est testamenti noui. ideo in secundis 
 tabulis homo legitur scripsisse uerba dei, quia homo potest 
 facere opus legis per caritatem iustitiae, quod non potest per 
 timorem poenae. 
 
 
 Nunc ergo, cum legitur in Deuteronomio de secundis tabulis 
 ita dictum: et excidi duas tabulas lapideas sicut 
 priores et ascendi in montem et duae tabulae in 
 duabus manibus meis. et scripsit in tabulis secundum 
 scripturam priorem decem uerba — non enim 
 ait: et scripsi, sed" s c ri psi t", hoc est deus, sicut paulo 
 ante dixerat uerba dei sibi dicta: excide tibi duas tabulas 
 lapideas quemadmodum priores et ascende ad me 
 in montem; et facies tibi arcam ligneam; et scribam 
 in tabulis uerba quae erant in tabulis prioribus 
 — discutienda nascitur quaestio, quod utrasque tabulas, 
 id est et priores et secundas, deus hic legitur scripsisse, non 
 homo. sed si in ipso quoque Exodo uerba dei legantur, ubi 
 iubet easdem tabulas secundas excidi a Moyse, nihil aliud 
 inuenitur quam ipsum deum se easdem promisisse scripturum; 
 nam ita scriptum est: et dixit dominus ad Moysen: 
 excide tibi duas tabulas lapideas sicut et priores 
 et ascende ad me in montem. et scribam in tabulis 
 uerba quae erant in tabulis prioribus, quas tu 
 contriuisti. excepto itaque libro Deuteronomii quaestionem 
 istam etiam solus liber Exodi continet, quomodo dixerit deus: 
 et scribam in tabulis uerba quae erant in tabulis 
 prioribus, cum paulo post legatur: scribe tibi uerba 
 haec; etenim in uerbis his posui tibi testamentum 
 et Israhel. et erat ibi Moyses in conspectu domini

 

 
 
 
 quadraginta diebus et quadraginta noctibus; panem 
 non manducauit et aquam non bibit, et scripsit in 
 tabulis uerba testamenti, decem uerba. si enim 
 superius quod dictum est: scribe tibi uerba haec; etenim 
 in uerbis his posui tibi testamentum et 
 Israhel, ad superiora pertinet, quando deus ista praecipiebat, 
 ut non in duabus lapideis tabulis scriberentur, sed in illo 
 libro legis, ubi multa conscripta sunt, certe illud, quod 
 sequitur: et erat ibi Moyses in conspectu domini 
 quadraginta diebus et quadraginta noctibus; panem 
 non manducauit et aquam non bibit, et scripsit 
 in tabulis uerba testamenti, decem uerba, satis 
 manifestat eundem Moysen in tabulis haec decem uerba scripsisse, 
 non deum. nisi forte uiolenter quidem sed certa necessitate 
 conpellimur, ubi dictum est: et scripsit in tabulis\' 
 uerba testamenti, decem uerba, non Moysen subaudire, 
 sed dominum — supra enim positum est: et erat ibi 
 Moyses in conspectu domini — ut a domino, in cuius 
 conspectu erat Moyses quadraginta diebus et quadraginta 
 noctibus panem non manducans et aquam non bibens, scripta 
 intellegantur haec decem uerba in tabulis, sicut ante promiserat. 
 
 Quod si ita est, non quidem illa differentia duorum testamentorum, 
 quae nobis uisa est, in his uerbis commendari 
 potest, quando et priores et secundas tabulas scripsit non 
 homo sed deus, uerum tamen illa certe distantia non habet 
 dubitationem, quod priores tabulas et deus fecit et deus 
 scripsit. non enim tunc dictum est ad Moysen: excide tibi 
 duas tabulas, sed ita potius legitur: et conuersus Moyses 
 descendit de monte, et duae tabulae testimonii in 
 manibus eius: tabulae lapideae scriptae ex utraque 
 parte <earum>, hinc atque hinc erant scriptae; et

 

 
 
 
 tabulae opus dei erant et scriptura scriptura dei [estj 
 sculpta in tabulis. iam enim superius dixerat easdem 
 tabulas scriptas digito dei sic loquens: et dedit Moysi 
 statim ut cessauit loqui ad eum in monte Sina duas 
 tabulas testimonii, tabulas lapideas scriptas digito 
 dei. ibi ergo et tabulae opus dei erant et scriptura earum digito 
 dei facta. secundas autem tabulas ipse Moyses iubetur excidere, 
 ut ipsae certe opere humano intellegantur excisae, 
 quamuis eas deus ipse scripserit, sicut promisit cum iuberet 
 excidi. porro autem si diligentius adtendamus ideo utrumque 
 dictum esse in secundis tabulis, quia et deus facit per gratiam 
 suam opus legis in homine et homo per fidem suam 
 suscipiens gratiam dei pertinens ad testamentum nouum 
 cooperator est adiuuantis dei — ideo autem in primis solum 
 opus dei commemoratur, quia lex spiritalis est et lex sancta 
 et mandatum sanctum et iustum et bonum: ideo uero 
 nullum opus hominis ibi commemoratur, quia infideles non 
 contemperantur adiutorio gratiae, sed ignorantes dei iustitiam 
 et suam uolentes constituere iustitiae dei non 
 sunt subiecti: unde illis lex ad condemnationem ualet, 
 quod significat contritio tabularum — profecto non cogimur 
 uiolento intellectu subaudire, quod deus scripserit, ubi scriptura 
 dixit: et erat ibi Moyses in conspectu domini 
 quadraginta diebus et quadraginta noctibus; panem 
 non manducauit et aquam non bibit, et scripsit in 
 tabulis uerba testamenti, ubi ualde sonat scripsisse 
 Moysen. sed ideo superius deus se promisit scripturum et in 
 Deuteronomio non solum ita promisisse uerum etiam ipse 
 scripsisse narratur, ut significetur quod ait apostolus; deus

 

 
 
 
 enim est qui operatur in uobis et uelle et operari . 
 pro bona uoluntate, hoc est in eis qui ex fide gratiam 
 suscipiunt et non suam iustitiam uolunt statuere, sed iustitiae 
 dei subiecti sunt, ut ipsi sint in Christo iustitia dei. nam et 
 illic apostolus utrumque dicit et deum operari et ipsos. nam 
 si ipsi non operabantur, quomodo eis dicebat: cum timore 
 et tremore uestram ipsorum salutem operamini? 
 operatur ergo ille, cooperamur nos; non enim aufert, sed adiuuat 
 bonae uoluntatis arbitrium.

In illo tempore distinxit dominus tribum Leui 
 portare arcam testamenti domini, adsistere coram 
 domino, ministrare et orare in nomine eius usque in 
 hunc diem. propter hoc non est Leuitis pars et sors 
 cum fratribus suis; dominus ipse pars eius est, sicut 
 dixit ei. nisi per hanc tribum significaretur uniuersum regale 
 sacerdotium, quod ad nouum pertinet testamentum, nullo 
 modo ausus esset dicere homo, qui ex eadem tribu non erat: 
 pars mea dominus, et in alio psalmo: dominus pars 
 hereditatis meae.

Quid est quod praecepit Moyses commendans uerba 
 domini et ait: <et> scribetis ea super limina domorum 
 uestrarum et ianuarum uestrarum, cum hoc secundum 
 proprietatem nemo fecisse Israhelitarum commemoretur uel 
 legatur, quia nec quisquam potest, nisi forte diuidat ea per 
 multas partes domus suae? an hyperbolica commendatio est, 
 sicut multa dicuntur?

Quaerendum quomodo iubeat decimationes omnium 
 fructuum et primitiua pecorum non manducari nisi in ciuitate 
 ubi templum erit, cum eas Leuitis dari in lege praeceperit.

Si autem surrexerit in te propheta seu 
 somniator somnians et dederit tibi signum uel prodigium 
 et uenerit signum siue prodigium quod locutus 
 est ad te dicens: eamus et seruiamus diis aliis, 
 quos nescitis, non audietis uerba prophetae illius 
 uel somniantis somnium illud, quoniam tentat dominus 
 deus uester uos scire an diligatis dominum 
 deum uestrum ex toto corde uestro et ex tota anima 
 uestra. hoc quidam interpretes latini non ita posuerunt: 
 scire an diligatis, sed "ut sciat an diligatis". quamuis 
 eadem sententia uideatur, uerum tamen illud, quod dictum 
 est "scire", facilius ad illos refertur; ut sic accipiamus 
 "tentat uos scire", ac si diceretur: "testando uos facit 
 scire". ubi sane intellegi uoluit etiam illa quae a diuinantibus 
 non secundum deum dicuntur, si acciderint quae dicuntur, 
 non accipienda sic ut si fiant quae praecipiuntur ab eis aut 
 colantur quae coluntur ab eis. nec praeter suam potestatem 
 deus ostendit esse quod ista contingunt, sed, quasi quaereretur 
 cur ea permittat, causam tentationis exposuit ad cognoscendam 
 eorum dilectionem, utrum eam habeant erga deum suum, 
 cognoscendam uero ab ipsis potius quam ab illo qui scit 
 omnia antequam fiant.

Post tres annos produces omnem decimam 
 fructuum tuorum; in illo anno pones illud in ciuitatibus 
 tuis, et ueniet Leuita, quia non est ei pars 
 neque sors tecum, et aduena et pupillus et uidua 
 quae in ciuitatibus tuis et manducabunt et saturabuntur, 
 ut benedicat te dominus deus tuus in 
 omnibus operibus tuis quaecumque feceris. ex ista

 

 
 
 
 decima non dixit ut ipse manducet cum suis; ac per hoc 
 Leuitis et aduenis et pupillis et uiduis eam iussit inpendi. 
 sed obscure positum est, quia non est distincta ista decima 
 ab illa quam uoluit cum Leuitis in eo loco manducari, quem 
 dominus elegisset templo suo. sed in ea interpretatione quae 
 est ei hebraeo apertius hoc distinctum reperimus. ait enim: 
 anno tertio separabis aliam decimam ex omnibus, 
 quae nascentur tibi eo tempore, et repones intra 
 ianuas tuas; uenietque Leuites, qui aliam non 
 habet partem nec possessionem tecum, et peregrinus 
 et pupillus et uidua, qui intra portas tuas 
 sunt, et comedent et saturabuntur, ut benedicat 
 tibi dominus deus tuus in cunctis operibus manuum 
 tuarum, quae feceris. primo hoc ipsum planius est 
 quod ait: anno tertio; intellegitur enim "uno anno interposito"; 
 in Septuaginta autem, quoniam "post tres annos" 
 dixit, incertum est utrum eos medios esse uoluerit, ut quinto 
 quoque anno fieret. deinde cum ait: [et] separabis aliam 
 decimam, satis ostendit extra esse illam quam uoluit eum 
 ipsum qui offert manducare cum suis et Leuitis in eo loco 
 quem dominus elegisset; [et] hanc enim aliam decimam intra 
 ianuas suas eum ponere praecepit, non ad eum locum deferre, 
 ubi dominus se uoluit inuocari. et ueniet, inquit, Leuites, 
 qui non habet partem nec possessionem tecum, et 
 peregrinus et pupillus et uidua, qui intra portas 
 tuas sunt, et comedent. hinc certe manifeste uerum est 
 non istam decimam deum fieri uoluisse communem ei qui 
 offert et his quibus inpendenda est; sed illis solis erogari 
 eam iussit, qui aliud non haberent, in quibus praecipue Leuiten

 

 

 
 
 
 posuit. post septem annos facies remissionem. hic 
 certe manifestatur, quomodo et superius dixerit: post tres 
 annos. non enim et hos septem annos medios esse uoluit: 
 unoquoque anno eam fieri praecepit tamquam sabbatismum 
 annorum.

Adtende tibi ipsi, ne fiat uerbum occultum 
 in corde tuo, iniquitas, dicens: adpropiat annus 
 septimus, annus remissionis; et malignetur oculus 
 tuus in fratrem tuum egenum et non tribuas ei; 
 et exclamabit aduersum te ad dominum, et erit 
 in te peccatum magnum. magnifice occultum uerbum 
 hoc dixit, quoniam nemo audet hoc dicere qui potuerit cogitare, 
 ideo non esse mutuum dandum indigenti, quoniam adpropinquat 
 annus remissionis, cum deus propter misericordiam utrumque 
 praeceperit, et commodari cum quisque indiget et remitti 
 anno remissionis. quomodo ergo misericorditer remissurus est 
 illo anno quo remittendum est, si crudeliter cogitat illo tempore 
 dandum non esse quo dandum est?

Si autem uenumdatus fuerit tibi frater 
 tuus Hebraeus aut Hebraea, seruiet tibi sex annis 
 et septimo dimittes eum liberum a te. hos emptos 
 non anno remissionis remitti uoluit, quem septimum quemque 
 obseruari oportebat ab omnibus; sed anno septimo emtionis 
 eius, quotocumque anno illorum septimus iste annus occurreret.

Omne primogenitum quod natum fuerit in 
 bubus tuis et in ouibus tuis masculina sanctificabis 
 domino deo tuo. quaerendum utrum quae graece

 

 
 
 
 dicuntur rcpwtotoxa nec latine dici nisi primogenita potuerunt, 
 in his tantum intellegenda sunt, quae nascuntur ex 
 matribus; ipsa enim proprie pariuntur potius quam gignuntur. 
 parere quippe est uxtetv , quod est ex femina — unde πρωτότοκον 
 dicitur — gignere autem est τίκτειν , unde proprie latine 
 primogenitus dicitur. ex feminis autem dabantur primitiua, id 
 est quae prima pariebantur, non quae prima gignebantur a 
 uiris, si forte ex uiduis quae iam pepererant gignerentur. non 
 enim aliter essent quae aperirent uuluam, quod proprium 
 uoluit esse lex eorum quae primo nata domino debebantur. 
 si ergo est in his uerbis certa distinctio, non frustra dominus 
 non dicitur a patre μονότοκος , sed μονογενής — id est unigenitus, 
 quod est unicus - a mortuis autem primogenitus 
 quidem latine dicitur, quia non potuit latinum uerbum ita 
 componi secundum loquendi consuetudinem; graece sutem 
 πρωτότοκος dicitur, non πρωτογένης : tamquam pater genuerit 
 aequalem sibi, creatura uero pepererit. nam et quod dicitur: 
 primogenitus omnis creaturae, quae et ibi πρωτότοκος 
 graece legitur, potest ita intellegi secundum nouam creaturam, 
 de qua dicit apostolus: si qua igitur in Christo noua 
 creatura: ex qua ille primitiuus est, quia primitus ita 
 resurrexit, ut iam non moriatur nec ei mors ultra dominetur, 
 quod nouae creaturae, quae in illo est, futurum in 
 fine promittitur. sed ista distinctio non temere adfirmanda 
 sed in scripturis diligentius perscrutanda est. mouet enim

 

 
 
 
 quemadmodum dici potuit in Prouerbiis: primogenite, tibi 
 dico, fili; id est ex cuius persona dictum intellegatur. si 
 enim ex dei patris persona ad Christum dicitur — cui sententiae 
 utrum sequentia consonent uix est adserere — eundem 
 dicit primogenitum quem unigenitum: primogenitum, quia 
 etiam nos filii dei sumus, unigenitum uero, quoniam solus 
 ille de substantia patris et patri aequalis atque coaeternus 
 est. mirum est autem utrum inter parere et gignere euidentissimis 
 documentis sacra scriptura distinguat.

Et immolabis pascha domino deo tuo 
 oues et boues. quid sibi hoc uult, quod addidit: boues, 
 cum immolationem paschae de oue tantummodo commendauerit, 
 quam iussit accipi ex ouibus et haedis uel ex capris? quod 
 mystice accipitur propter Christum, cuius ex iustis et peccatoribus 
 est origo carnalis. non enim ait: ex ouibus aut capris, 
 licet proprie non possit intellegi ouis ex capris; sed ne forte 
 Iudaei dicerent subaudiendum caprum, si dictum esset. "aut 
 ex capris", dictum est: ex ouibus et capris. quid ergo 
 hic sibi uolunt boues? an propter alia sacrificia quae ipsis 
 diebus azymorum sunt immolanda?

Quaerendum quomodo praeceperit obseruari quod ait: 
 septem septimanas integras dinumerabis tibi ipsi, 
 inchoante te falcem inicere in messem incipies 
 numerare septem septimanas. et facies diem festum 
 septimanarum domino deo tuo, prout ualet manus 
 tua, quaecumque dominus tibi dederit, secundum 
 quod benedicet te dominus deus tuus; et epulaberis

 

 
 
 
 ante dominum deum tuum. si enim ab uniuerso populo 
 haec pentecoste iussa est obseruari, numquid omnes uno die 
 credendum est falcem iussos mittere in messem? si autem 
 sibi quisque obseruat istam quinquagesimam dinumerans ab 
 illo die quo falcem mittit, non una est uniuerso populo; illa 
 uero una est quae conputatur ab immolatione paschae usque 
 in diem datae legis in Sina.

Si autem intraueris in terram quam dominus 
 deus tuus dat tibi in sorte et hereditaueris 
 eam et habitaueris in ea, et dices: constituam 
 super me principes sicut et ceterae gentes quae 
 circa me sunt. constituendo consitues super te 
 principem, quem elegeritdominus deustuusipsum; 
 ex fratribus tuis constitues super te principem; 
 non poteris constituere super te hominem alienum, 
 quia non est frater tuus. quaeri potest cur displicuerit 
 populus deo, quando regem desiderauit, cum hic inueniatur 
 esse permissus. sed magis hinc intellegendum est merito non 
 fuisse secundum uoluntatem dei, quia fieri hoc non praecepit, 
 sed desiderantibus permisit. uerum tamen praecepit, ne fieret 
 alienus, sed frater, id est ex eodem populo indigena, non 
 alienigena. quod autem ait: non poteris, intellegendum est 
 "non debebis".

De rege cum loqueretur ait: <et> non multiplicabit 
 sibi uxores, ut non discedat cor eius; et 
 argentum et aurum non multiplicabit sibi ualde. 
 unde quaeritur utrum Dauid contra hoc praeceptum non fecerit; 
 non enim unam habuit uxorem. nam de Salomone manifestum 
 est quod transgressus fuerit hoc praeceptum et in feminis et

 

 
 
 
 - in auro et in argento. sed hinc potius intellegitur permissum 
 fuisse regibus, ut plures haberent quam unam; multiplicare 
 enim prohibiti sunt. quae prohibitio non habet transgressionem, 
 si paucae fuerint, sicut Dauid fuerunt; non autem multae, 
 sicut Salomoni. quamuis cum addidit: ut non discedat 
 cor eius, hoc magis uidetur praecepisse, ne multiplicando 
 perueniat ad alienigenas feminas, per quas factum est in 
 Salomone, ut discederet cor eius a deo. multiplicatio tamen 
 generaliter ita prohibita est, ut, etiamsi ex Hebraeis solis 
 eas multiplicasset, contra hoc praeceptum fecisse merito argui 
 posset.

Si autem superuenerit Leuites ex una 
 ciuitatum tuarum ex omnibus filiis Israhel, ubi 
 ipse incolit, secundum quod cupit anima eius, in 
 locum quem elegerit dominus — id est si desiderauit 
 ire ad locum ubi dominus inuocatur — et ministrabit 
 nomini domini dei sui sicut omnes fratres eius 
 Leuitae qui adstant ibi coram domino; partem 
 partitam edet praeter uenditionem, quae est secundum 
 familiam. quam dicat uenditionem obscurum est; 
 nisi forte quia decimationes et primogenita praecepit uendi 
 ab eis qui in longinquo habitarent, ne multa cogerentur portare 
 ad locum inuocationis domini uel pecora ducere, ut illic ab 
 eis denuo emerentur ex eodem pretio, et iusserat habere ibi 
 partem Leuitam, qui maneret in ea ciuitate, unde illi decimationes 
 et primogenita debebantur. et ideo dixit secundum 
 familiam hoc deberi Leuitae, quoniam ex successione, qua 
 succedit parentibus suis, hoc circa eum seruari oportet, quod 
 parentibus exhibitum est.

Quoniam portentorum inspectores prohibet esse 
 in populo dei, quaerendum est quomodo ista portenta, quae

 

 
 
 
 inspici prohibentur, discernantur ab eis, quae diuinitus ita 
 dantur, ut quid significent dici debeant. sicut omnia miracula, 
 quae in scripturis reperiuntur, significantia quod pertineat ad 
 regulam fidei; sicut dicimus quid significauerit uellus in area 
 conpluta siccum uel in sicca area conplutum aut uirga Aaron 
 quae floruit et nuces adtulit et cetera huius modi. sicut autem 
 discernuntur diuinationes quas consequenter prohibet a praedictionibus 
 uel adnuntiationibus prophetarum, sic illae inspectiones 
 prodigiorum a significationibus diuinorum miraculorum 
 discernendae sunt.

Quoniam dominus deusuester qui praecedit 
 uobiscum simul debellabit uobiscum inimicos 
 uestros et saluos faciet uos. ecce quemadmodum et 
 in spiritalibus conflictibus sperandum et petendum est adiutorium 
 dei, non ut nos nihil faciamus, sed ut adiuti cooperemur. 
 sic enim ait: debellabit uobiscum, ut etiam ipsos 
 acturos quod agendum esset ostenderet.

Etloquentur scribae ad populum dicentes: 
 quis est homo qui aedificauit domum nouam et 
 non dedicauit eam? uadat et reuertatur in domum 
 suam, ne moriatur in bello et homo alius dedicet 
 eam. et quis est homo qui pastinauit uineam et 
 non est epulatus ex ea? uadat et reuertatur in 
 domum suam, ne moriatur in bello et homo alius 
 epuletur ex ea. et quis est homo qui sponsauit 
 uxorem et non accepit eam? uadat et redeat in 
 domum suam, ne moriatur in bello et homo alius 
 accipiat eam. possunt mouere ista, quasi meliore condicione 
 moriantur in bello qui iam dedicauerunt aedificia sua

 

 
 
 
 iamque epulati sunt de nouellis iamque duxerunt sponsas 
 suas quam hi qui nondum. sed quoniam his rebus tenetur 
 humanus adfectus et magni extimantur haec ab hominibus, 
 intellegendum est ab hoc ista dici in bellum procedentibus, 
 ut quisquis animo his tenetur adpareat cum reuertitur, ne 
 propter hoc minus fortiter agat, dum timet, ne ante moriatur 
 quam domum dedicauerit aut de nouella sua biberit aut 
 sponsam suam duxerit. nam utique quantum ad feminam 
 pertinet, melius alteri nubit intacta quam uidua; sed haec, 
 ut dixi, instituta sunt propter uirorum animos explorandos.

Non erunt uasa uiri super mulierem: uasa 
 bellica uult intellegi, id est arma. nam quidam etiam hoc 
 interpretati sunt.

Si autem quis acceperit uxorem et habitauerit 
 cum ea et oderit eam et inponat ei occasionis 
 uerba et detulerit ei nomen malignum et 
 dixerit: mulierem hanc accepi et accedens ad eam 
 non inueni eius uirginalia, et accipiens pater 
 puellae et mater producent uirginalia puellae ad 
 senatum ad portam et dicet pater puellae senioribus: 
 filiam meam hanc dedi homini huic uxorem 
 et odio habens eam ipse nunc inponit ei occasionis 
 uerba dicens: non inueni filiae tuae uirginalia, 
 et haece uirginalia filiae meae. et replicabunt 
 pallium coram senibus ciuitatis illius, et accipient 
 senes ciuitatis illius hominem illum et castigabunt 
 eum et damnificabunt eum centum siclis 
 et dabunt patri adulescentulae, quia protulit 
 nomen malum super uirginem Israhelitem; et ipsius 
 erit uxor, non poterit dimittere eam perpetuo

 

 
 
 
 tempore. si autem uerum factum sit hoc uerbum 
 et non inueniantur uirginalia puellae, et producent 
 adulescentulam ad ianuam domus patris ipsius 
 et lapidabunt eam uiri ciuitatis eius in lapidibus 
 et morietur, quoniam fecit inprudentiam in filiis 
 Israhel prostituere domum patris sui: et auferes 
 malignum ex uobis ipsis. satis hinc adparet quemadmodum 
 subditas feminas uiris et paene famulas lex esse 
 uoluerit uxores, quod dicens aduersus uxorem uir testimonium 
 unde lapidaretur illa, si hoc uerum esse demonstraretur, ipse 
 tamen non uicissim lapidatur, si hoc falsum esse constiterit, 
 sed tantummodo castigatur et damnificatur eique perpetuo iubetur 
 adhaerere qua carere uoluerat. in aliis autem causis eum, qui 
 testimonio falso cuiquam nocuerit, quo, si probaretur, iussit 
 occidi, eadem poena plecti iubet, qua fuerat, si uerum esset, 
 iste plectendus.

Si autem inuenerit aliquis puellam uirginem 
 quae sponsata non est et uim faciens ei dormierit 
 cum ea et inuentus fuerit, dabit homo qui dormiuit 
 cum ea patri puellae quinquaginta didragma argenti 
 et ipsius erit uxor, quia humiliauit eam; non poterit 
 dimittere eam per omne tempus. merito quaeritur utrum 
 ista poena sit, ut non eam possit dimittere per omne tempus, 
 quam inordinate atque inlicite uiolauit. si enim ob hoc intel- 
 . legere uoluerimus eam non posse, id est non debere dimitti 
 per omne tempus, quia uxor effecta est, occurret illud quod 
 permisit Moyses dare libellum repudii et dimittere. in his 
 autem qui inlicite uitiant noluit licere, ne ad ludibrium fecisse 
 uideatur et potius finxisse quod eam uxorem duxerit quam

 

 
 
 
 uere placitoque duxisse. hoc et de illa iussum est, cui fuerit 
 uir calumniatus de uirginalibus non inuentis.

Non intrabit Ammanites et Moabites in ecclesiam 
 domini et usque ad decimam generationem non 
 intrabit in ecclesiam domini et usque in aeternum. 
 quaestio est, quomodo intrauerit Ruth quae Moabitis fuit, de 
 qua etiam caro domini originem ducit. nisi forte istam 
 mystice prophetauerit intraturam, quod ait: usque ad decimam 
 generationem. conputantur enim generationes ex Abraham, 
 quando fuit et Lot qui genuit Moabitas et Ammanitas 
 ex filiabus, et inueniuntur cum ipso Abraham compleri decem 
 generationes usque ad Salmon, qui genuit Booz, qui maritus 
 secundus fuit Ruth. sunt enim istae: Abraham, Isaac, Iacob, 
 ludas. Phares, Esrom, Aram, Aminadab, Naason, Salmon. 
 Salmon quippe genuit Booz, qui uiduam duxit Ruth; ac per 
 hoc uidetur post decimam generationem genus fecisse in 
 ecclesia domini pariendo filios ipsi Booz. sed cur additum 
 sit: et usque in aeternum, merito adhuc quaeritur. an 
 quia deinceps nulla anima de Ammanitis et Moabitis intrauit 
 in illam ecclesiam populi Hebraeorum, posteaquam ista generatione 
 decima prophetia completa est? an potius ita dictum 
 est: et usque ad decimam generationem, ut omnino 
 semper intellegi uoluerit, per denarii numeri quandam uniuersitatem, 
 ut hoc exposuerit quodam modo addendo et dicendo: 
 et usque in aeternum? quod si ita est, Ruth contra praeceptum 
 uetitum uidetur admissa. an Ammanitas prohibuit 
 admitti, non Ammanitidas, id est uiros inde, non feminas? 
 maxime quia cum euertissent Israhelitae ipsam gentem, omnes 
 uiros occidere iussi sunt, feminas autem non, nisi eas quae 
 nouerant concubitum uiri, quoniam ipsae in fornicationem

 

 
 
 
 seduxerant populum, uirgines autem saluas esse uoluerunt 
 non eis inputantes culpam qua euerti illa gens meruit. quam 
 etiam hic commemorauit, uelut quaereretur cur Moabitas et 
 Ammanitas admitti noluerit in ecclesiam domini. subiunxit 
 enim: eo quod non obuiauerint uobis cum panibus et 
 aqua in uia, cum exiretis de Aegypto, et quia conduxerunt 
 aduersum te Balaam filium Beor de Mesopotamia, 
 ut malediceret te. has culpas nec tunc, quando 
 illa gens debellata est, feminis inputauerunt, quas saluas 
 conseruare maluerunt.

Non trades puerum domino suo, qui adpositus 
 est tibi a domino suo: non quod dominus eius eum 
 adposuerit, id est commendauerit — potius enim depositum 
 diceret — sed adpositum dixit a domino suo, id est huic 
 adiunctum. cum ab illo abscessisset; non ergo suscipi, sed 
 reddi potius prohibuit fugitiuos. hoc quidem putari potest, 
 nisi intellegamus genti et populo ista dici, non uni homini. 
 ex alia itaque gente refugientem ad istam gentem, cui loquebatur, 
 hominem a domino suo, id est a rege suo reddi prohibuit: 
 quod etiam alienigena seruauit Amman rex Geth, quando ad 
 eum refugit Dauid a facie domini sui, hoc est regis Saul. 
 apertissime autem hoc explanat, cum dicit de ipso refuga: 
 in uobis habitabit in omni loco ubi placuerit ei.

Non erit meretrix a filiabus Israhel et non 
 erit fornicans a filiis Israhel. ecce ubi manifeste prohibuit 
 fornicari et uiros et feminas etiam cum non alienis 
 coniugibus peccatum esse demonstrans misceri non coniugibus 
 suis, quando et meretrices esse et ad meretrices accedere 
 prohibet, quarum publice uenalis est turpitudo. in decalogo

 

 
 
 
 autem moechiae nomine non uidetur hoc aperte prohibuisse, 
 quoniam moechia nonnisi adulterium intellegi solet. unde quid 
 nobis uideretur, ibi tractauimus.

Non offeres mercedem meretricis neque 
 commutationem canis in domum domini dei tui ad 
 omne uotum, quoniam abominatio domino deo tuo 
 est et utrumque: quod ita intellegitur, quoniam abominatio 
 domino deo tuo est et hoc non unum horum, sed utrumque. 
 de cane quippe uetat fieri commutationem primogenitorum, 
 quam iubet fieri de aliis inmundis animalibus, id est equis 
 et asinis et si quid est eorum quae adiuuant hominem et 
 latine a iuuando iumenta dicuntur. de cane autem noluit; 
 utrum et de porco et quare noluerit, requirendum est et, si 
 de omnibus talibus noluit, quare solum canem isto loco 
 exceptum fecerit. de mercede autem meretricis ut diceret, 
 uidetur ea esse causa, quia superius prohibuerit esse meretricem 
 de filiabus Israhel aut quemquam filiorum Israhel uti 
 meretrice; et ne subreperet cogitationi expiari posse hoc 
 peccatum, si aliquid inde offerretur in templum, dicendum 
 fuit quod sit abominatio domino.

Morietur fur ille — id est qui furatus est 
 hominem — et auferetis malignum ex uobis ipsis. 
 assidue hoc dicit scriptura, cum iubet occidi malos. qua 
 locutione usus est etiam apostolus, cum diceret: quid enim 
 mihi de his qui foris sunt iudicere? nonne de his qui 
 intus sunt uos iudicatis? auferte malum ex uobis 
 ipsis. nam graecus habet tov icovrpov , quod etiam hic scriptum

 

 
 
 
 est; hoc autem potius malignum solet interpretari quam malum. 
 nec ait: τὸ πονηρόν , id est hoc malignum; sed τὸ πονηρόν , 
 quod est hunc malignum. ex quo adparet eum uoluisse intellegi, 
 qui aliquid tale commisit, ut excommunicatione sit dignus. 
 hoc enim nunc agit in ecclesia excommunicatio, quod agebat 
 tunc interfectio. quamuis et aliter illud apostolicum possit 
 intellegi, ut unusquisque malum uel malignum ex se ipso 
 sit iussus auferre. qui sensus acceptabilior esset, si hoc malum 
 uel hoc malignum, non autem hunc malignum in graeco 
 inueniretur; nunc uero credibilius est de homine dictum quam 
 de uitio. quamquam possit eleganter intellegi etiam homo 
 auferre a se malum hominem, quemadmodum dictum est: exuite 
 uos ueterem hominem, quod exponens ait: qui furabatur, 
 iam non furetur.

Secundum legem omnem quam iurauerint (?) 
 uobis sacerdotes Leuitae. hic adparet omnem sacerdotem 
 Leuitam fuisse, quamuis non omnis Leuites sacerdos fuerit.

Si debitum fuerit in proximo tuo, debitum 
 quodcumque, non intrabis in domum eius pignerare 
 pignus: foris stabis, et homo apud quem debitum 
 tuum est proferet tibi pignus foras. si autem homo 
 eget, non dormies in pignore eius: redditione reddes 
 ei uestimentum suum circa occasum solis et dormiet 
 in uestimento suo et benedicet te et tibi erit misericordia 
 coram domino deo tuo. non inmerito uidetur ad 
 opus misericordiae pertinere, ut non intret pignerator in 
 domum, ne fiat perturbatio debitori; sed ex hoc etiam ipsum

 

 
 
 
 debitorem admonet pignus foras proferre creditori. quod uero 
 iubet egenti pignus eodem die restitui, ut in eo dormiat qui 
 non habet ubi dormiat, merito mouet. ut requiratur cur non 
 potius creditori praeceperit, ut non auferat pignus, quod 
 . eodem die oportet ut restituat. quod si ad conpellendum 
 debitorem fieri uoluerit, quomodo se urgeat ad reddendum, 
 cum sciat pignus eodem die se recepturum? an forte hoc fieri 
 uoluerit propter memoriam, ne obliuiscatur reddere et tunc 
 non reddat, si uere non habuerit? maxime quia creditoris sui 
 misericordia uincitur, cui esse non debet ingratus, si pignus 
 receperit in quo dormiat; simul et creditor cum ille non 
 reddiderit, debet eum credere non habere, qui hac etiam 
 indiget misericordia, ut pignus ei propterea restituatur. quod 
 aliud non habet ubi dormiat.

Non morientur patres pro filiis et filii non 
 morientur pro patribus: unusquisque in suo peccato 
 morietur. ecce non solum prophetae hoc dixerunt uerum 
 etiam lex dicit sua culpa quemque interimendum, non aut 
 patris sui aut filii sui. quid est ergo quod alibi dicitur: deus 
 reddens peccata patrum in filios in tertiam et quartam 
 progeniem? an de filiis nondum natis illud intellegitur 
 propter originale peccatum, quod etiam ex Adam traxit genus 
 humanum, hic autem de filiis iam natis est facta distinctio, 
 ut unusquisque in suo peccato moriatur? non enim trahit 
 aliquid ex patre, qui iam natus erat, quando pater eius peccauit. 
 sed cum et ibi dicit: his qui oderunt me, manifestum est 
 etiam illam condicionem posse mutari, si filii parentum suorum 
 facta non fuerint imitati. nam et illud ex Adam temporaliter 
 redditur, quia omnes propter hoc moriuntur, non autem in 
 aeternum eis qui fuerint per gratiam spiritaliter regenerati in

 

 
 
 
 eaque permanserint usque in finem. quamuis et illud mento 
 quaeri possit, si redduntur peccata patrum in filios his 
 qui oderunt deum, cur in tertiam et quartam generationem 
 uel praetermissa prima et secunda uel non etiam in ceteras 
 permanente inpietate et imitatione malorum parentum. an per 
 hunc numerum, quoniam septenarius intellegitur, uniuersitatem 
 significare uoluit et ideo non ipsum potius septenarium posuit, 
 ut diceret "in septimam generationem" ac sic omnis intellegeretur, 
 quia causam perfectionis huius numeri hoc modo 
 potius intimauit? ideo namque perhibetur perfectus, quia ex 
 his duobus constat, ternario scilicet primo inpari toto et 
 quaternario primo pari toto. unde esse et illud propheticum 
 existimo, quod assidue repetitur: in tribus et quattuor 
 inpietatibus non auersabor: per quod uoluit iopietah\'s 
 uniuersas potius quam tres uel quattuor intellegi.

Non declinabis iudicium aduenae et orphani 
 et uiduae, non pignerabis uestimentum uiduae. cur 
 non ait: et non pignerabis uestimentum eorum? quae enim 
 causa est, ut trium istorum iudicium declinare uetuerit, 
 pignus autem auferri uestimentum solius uiduae, non et 
 illorum? nisi quia iudicia omnium facienda propterea commendauit, 
 quia non habent a quibus defendantur siue aduena, quia 
 in terra aliena est, siue orphanus, id est pupillus, quia parentibus 
 caret, siue uidua, quia maritum non habet: pignus 
 uero cum prohibet uestimentum auferre uiduae, puto quod 
 satis eleganter admoneat eas uere dicendas esse uiduas, quae 
 etiam pauperes sunt. id enim et apostolus euidenter ostendit, 
 ubi ait: si qua autem uidua filios et nepotes habet, 
 discat primum domum suam pie tractare et mutuam 
 uicem parentibus reddere; hoc enim acceptum est

 

 

 

 
 
 
 coram domino. quae autem uere uidua est et desolata, 
 sperauit in dominum et persistit in orationibus nocte 
 et die. hanc uere uiduam dixit, quae non habet a quibus 
 sustentetur, quia non solum uiro, sed etiam posteris atque 
 omni ope destituta est; diuitem quippe non diceret desolatam. 
 pauperi itaque pignus non est auferendum uestimentum; nam 
 et hoc ipso, quod uestimentum prohibet auferri, pauperem 
 ostendit. neque enim creditor non potius auferret argentum 
 uel si quid aliud quam uestimentum. porro si occurrerit animo: 
 quid? si multa habeat uestimenta non necessaria, sed superflua, 
 quomodo intellegitur uere uidua, hoc est non solum 
 desolata uerum etiam quae non in deliciis agit? quam subiecit 
 dicens: quae autem in deliciis agit, uiuens mortua est. 
 [et] hanc quippe obposuit tamquam e contrario uerae uiduae, 
 tamquam talis non sit uera uidua. quaecumque autem diuites 
 alias nuptias experiri noluerunt, continentia in eis laudatur, 
 non desolatio commendatur. hae quippe maritis tantum uiduatae 
 sunt, non aliis rebus.

Quod admonet, ut in messe oblitum manipulum 
 nemo colligat et oliuam uel uuam relictam nemo repetat 
 diligentius neglecta colligere et dicit egentibus dimittenda, 
 occurrit forsitan cogitationi: quid? si haec quae ab agrorum 
 dominis dimittuntur non egentes, sed inprobi colligant? sed\' 
 considerandum primo illum misericordia facere, qui hoc animo 
 dimittit, ut egentes habeant quod dimittitur. deinde cum haec 
 populo praecipiuntur, simul admonentur hi qui non indigent 
 ista non quaerere. quod si quaesierint, quid aliud quam res 
 alienas et, quod est grauius, pauperum inuadere iudicandi 
 sunt? utrique ergo commemorantur his praeceptis, et quorum

 

 
 
 
 agri sunt, ut misericorditer ea relinquant, et qui indigentes 
 non sunt, ut inde se abstineant, quando utrumque dicitur, et 
 a quibus dimittenda sint et quibus dimittenda sint.

Si autem fuerit altercatio inter homines et 
 accesserint ad iudicium et iudicauerint et iustificauerint 
 iustum. iudices intellegendi sunt iudicare, non illi 
 qui dicti sunt altercationem habere. deinde sequitur: et reprehenderint 
 inpium et erit si dignus fuerit plagis qui 
 inpie agit, constitues eum in conspectu iudicum et 
 flagellabunt eum ante se secundum inpietatem eius. 
 numero quadraginta flagellabunt eum, non adponent; 
 si autem adposuerint flagellare eum super has plagas 
 plures, deturpabitur frater tuus coram te. ualde aduertendum 
 est. cum ea peccata plagis emendanda praeceperit, 
 quae digna non sunt mortis supplicio uindicari, et hoc tam 
 paucis plagis, eum tamen qui caeditur appellauit inpium uel 
 inpie agentem, ut nouerimus non, sicut plurimi loquuntur, 
 locutas esse scripturas. quas incuriosius legimus, cum putamus 
 adulterium non esse inpietatem, quia in hominem uidetur 
 peccasse qui hoc fecerit, cum illud peccatum morte plecti 
 lex iubeat, et his peccatis grauiores esse dicimus inpietates, 
 cum sint earum quaedam quae flagelli plagis quadraginta 
 puniuntur. est itaque leuis inpietas, quae uerbere digna est: 
 et est grauis quae morte digna est. ita etiam illa peccata, 
 quae non in deum, sed in hominem uidentur admitti, morte 
 digna quaedam sunt, alia correptione seu uerbere seu uenia 
 faciliore. ita enim locutos esse septuaginta interpretes constat, 
 ut etiam illius qui plagis dignus est inpietatem uocauerint.

Si autem habitauerint fratres in unum et 
 mortuus fuerit unus ex eis, semen autem non fuerit 
 ei, non erit uxor defuncti foris non adpropianti; frater 
 uiri eius intrabit ad eam et accipiet eam sibi uxorem 
 et cohabitabit ei. et erit infans quicumque natus fuerit 
 constituetur ex defuncti nomine et non delebitur 
 nomen eius ex Israhel. uidetur hoc praecepisse lex de 
 fratris uxore ducenda non ob aliud, nisi ut semen suscitet 
 fratri, qui sine liberis defunctus est. quod autem ait: constituetur 
 ex defuncti nomine et non delebitur nomen 
 eius ex Israhel, id est nomen defuncti, ex hoc uidetur 
 dictum, ut ille qui nascitur hoc nomine appelletur, quo appellabatur 
 defunctus, cui quodam modo propagatur. unde nobis 
 uisum est magis secundum adoptionis morem soluere in euangelio 
 quaestionem de duobus patribus Ioseph, quorum unum 
 commemorat Matthaeus, eum scilicet qui genuit Ioseph, alterum 
 Lucas eum cuius filius erat Ioseph, quoniam nullius eorum 
 Ioseph nomen accepit. nisi forte hoc dictum est "constituetur 
 ex defuncti nomine", non ut eius nomen accipiat, sed ut 
 ex eius nomine, id est tamquam filius non eius, cuius semine 
 est genitus, sed illius defuncti, cui semen suscitatum est, 
 heres constituatur. quod enim additum est: et non delebitur 
 nomen eius ex Israhel, potest ita intellegi, non quod 
 nomen eius puer consequenter accipiat, sed quod ille non sine 
 posteritate mortuus esse uidebitur; et ideo permanet eius 
 nomen, hoc est memoria. neque enim, etiam si ipse filium 
 genuisset, nomen suum ei fuerat inpositurus, ut nomen eius 
 non deleretur ex Israhel, sed ex hoc utique non deleretur,

 

 
 
 
 quia non sine liberis ex hac uita emigraret. et hoc iubetur 
 ex eius uxore frater eius inplere, quod ille non potuit. nam 
 etsi frater non fuisset, et] propinquus ducebat uxorem eius. 
 qui sine filiis mortuus esset, ad suscitandum semen fratri suo; 
 sicut fecit Booz ducendo Ruth, ut semen excitaret propinquo 
 suo, cuius fnerat illa uxor nec de illo pepererat. et tamen 
 qui de illa natus est ex nomine quidem defuncti constitutus 
 est, quia filius eius est dictus — atque ita factum est, ut 
 nomen defuncti non deleretur ex Israhel — nec tamen eius 
 nomine appellatus est., 
 
 
 Quae cum ita sint, abundantius duobus modis solui potest 
 euangelica quaestio, ut unus eorum, quos diuersos commemorant 
 Matthaeus et Lucas, ita fuerit propinquus alteri ad 
 ducendam eius uxorem, ut alios etiam sursum uersus parentes 
 atque maiores iste, alios ille habere potuerit. nam si fratrum 
 filii fuissent, unum habuissent auum. quod non ita est; nam 
 secundum Matthaeum Mathan est auus Ioseph, secundum 
 Lucam uero non Mathan, sed Mathath. quodsi quisquam putat 
 esse tantum similitudinem nominis, ut ab scriptoribus in una 
 littera erratum sit, ut fieret tam parua et paene nulla diuersitas, 
 quid de istorum patribus dicturus est? nam secundum 
 Lucam Mathath filius fuit Leui, secundum Matthaeum autem 
 Mathan ex Eleazar genitus inuenitur; atque ita inde sursum 
 uersus diuersi sunt patres et aui et deinde maiores usque ad 
 Zorobabel, qui fere est uicesimus sursum uersus a Ioseph 
 apud Lucam, apud Matthaeum uero undecimus. qui propterea 
 ideo ipse esse creditur, quia pater eius apud utrumque

 

 
 
 
 euangelistam Salathiel inuenitur; quamuis fieri potuerit, ut alius 
 fuerit eodem nomine habens eiusdem nominis patrem, cuius 
 et ille habuit. nam et inde sursum uersus diuersi sunt; alium 
 quippe habet Zorobabel auum apud Lucam, qui est Neri, 
 alium apud Matthaeum, qui est lechonias. atque inde superius 
 nusquam est consonantia, quousque ueniatur ad Dauid apud 
 Matthaeum per Salomonem, apud Lucam per Natham. difficillimum 
 autem uidetur non fuisse aliquem propinquiorem qui 
 duceret uxorem fratris sui quam eum qui ex Dauid esset 
 consanguineus tam longinquo gradu non aliqua infra propinquitate 
 coniunctus, cum sit apud Lucam Dauid paene quadragesimus 
 a Ioseph, apud Matthaeum autem ferme uicesimus 
 septimus. aut si propinqui ad uxores defunctorum ducendas 
 etiam illi quaerebantur, qui ex feminarum sanguine propinquabant, 
 fieri potuit, ut esset aliquis ita propinquans, qui 
 Ioseph genuerit de uxore propinqui sui, qui sine liberis decessit. 
 ac sic ei esset alter ex natura pater, alter ex lege. in quorum 
 patribus et auis et deinde maioribus ideo nulla propinquitas 
 adpareret, quod non ex maribus sed ex feminis propinquarent. 
 uerum tamen si ita esset, nec Dauid aliquando unus pater 
 occurreret. aut si quisquam potuisse contendit, ubi ponimus 
 quod consuetudo scripturae non est feminas in genealogia 
 pro maribus ponere, sicut eas nullus euangelista interposuit? 
 ubi enim commemorantur matres, non ponuntur nisi cum

 

 
 
 
 patribus. ac per hoc aut ita propinquior defuit ad uxorem 
 defuncti sibi copulandam, ut origo cognationis Dauid repeteretur; 
 aut adoptio fecit alterum patrem quem posset habere 
 Ioseph.

Quid est quod inter illa quae iubet dicere hominem, 
 qui in dandis decimis et quaecumque dare uel inpendere 
 iussus est omnia mandata compleuit, etiam hoc cum laude 
 et commendatione sua dicere iubetur: non dedi ex eis 
 mortuo? an per hoc prohibet parentalia, quae obseruare 
 gentes solent?

Non praeteribis ab omnibus uerbis quae 
 ego mando tibi hodie dextra aut sinistra ire post 
 deos alios seruire illis. quaeri potest quomodo possit 
 intellegi ire in dextra, qui post deos alienos ierit seruire illis, 
 cum dextra in laude ponatur, illud autem numquam laudabiliter 
 fieri possit; nam et quod reprehenditur in uia uitae qui 
 declinat in dextra, non ibi ea reprehenduntur quae dextra 
 sunt, sed ille qui declinat in ea, id est qui sibi adrogat quae 
 dei sunt. ideo dicitur in Prouerbiis: ne declines in dextra 
 aut in sinistra; uias enim quae a dextris sunt nouit 
 dominus; peruersae autem sunt quae a sinistris. 
 ergo bonae sunt dextrae, quas nouit dominus; nouit enim 
 dominus uias iustorum, sicut in psalmo legitur. cur 
 ergo dictum sit: ne declines in dextra, consequenter 
 ostendit addendo: ipse enim rectos faciet cursus tuos. 
 absit autem, ut dextras, quas nouit dominus, negemus esse 
 rectas; sed, ut dixi, declinare in eas est non illius gratiae, 
 sed sibi tribuere uelle quod rectum est. denique, ut dixi,

 

 
 
 
 adiungit et dicit: ipse enim rectos faciet cursus tuos. 
 et omnia itinera tua in pace producet. 
 
 Quapropter quod isto loco Deuteronomii, de quo agimus, 
 dictum est: non praeteribis ab omnibus uerbis quae 
 ego mando tibi hodie dextra aut sinistra ire post 
 deos alios seruire illis, non ideo dictum est, quia dii 
 alii possunt etiam in dextris accipi; sed aut terrena loca 
 significata sunt, quia et in dextra et in sinistra habebant 
 gentes alios deos colentes; aut hoc de diis aliis separatim 
 pronuntiandum est, ut duo sint sensus, unus uidelicet: non 
 praeteribis ab omnibus uerbis quae ego mando 
 tibi hodie dextra aut sinistra, secundum illum scilicet 
 intellectum, quem supra exposui; alius autem sit sensus: 
 ire post deos alios seruire illis, ut et hic subaudiatur: 
 non praeteribis ab omnibus uerbis quae ego mando 
 tibi hodie. quem totum sensum si dicere uelimus, superiora 
 uerba, quae utrique sensui sunt communia, repetituri sumus, 
 ut, quomodo illic dicitur: non praeteribis ab omnibus 
 quae ego mando tibi hodie dextra aut sinistra, sic 
 et istic repetatur: non praeteribis ab omnibus quae 
 ego mando tibi hodie ire post deos alios seruire 
 illis. praetereundo enim a uerbis, quae mandata sunt, etiam 
 hoc fit, ut eatur post deos alios. non enim hoc solum mandatum 
 est aut hoc solum praeteriri deus non uult. quod 
 mandauit, ne post deos alios eatur, sed omnia quae mandauit; 
 hoc tamen ita praecipue, ut post generalitatem praecepti 
 quo admonuit non esse praetereundum ab omnibus uerbis 
 mandatorum suorum etiam hoc seorsum commendare uoluerit.

 
 
 
 
 Potest hoc, quod ait "dextra aut sinistra", etiam sic 
 intellegi, ut nec eorum causa, quae propter felicitatem adpetuntur, 
 nec eorum, quae propter infelicitatem fugiuntur 
 ire mandauerit post deos alios, id est nec pro his quae 
 amantur nec contra ea quae odio habentur a diis aliis auxilium 
 esse poscendum, aut certe illo modo, ut uel concilientur, 
 quo prosint, uel placentur, ne noceant. nam et de quibusdam 
 scriptum est in psalmo: quorum os locutum est uanitatem 
 et dextera eorum dextera iniquitatis, ideo 
 quia his rebus opinantur fieri hominem beatum, quas 
 et boni et mali possunt habere; et ideo dextera est iniquitatis. 
 quia iniqui sunt, qui eam dexteram putant. non enim 
 est uera dextera, sed dextera est eorum quorum os 
 locutum est uanitatem; beatum dixerunt populum 
 cui haec sunt, cum potius, sicut mox adiungit et docet, 
 beatus sit populus cuius dominus deus ipsius. 
 haec est uera dextera aequitatis, non iniquitatis. non est ergo 
 eundum post deos alienos neque in dextra, ut existimet homo 
 ex ipsis se fieri beatum, neque in sinistra, ut existimando 
 ipsis aduersantibus se fieri miserum ad hoc eos colat ut 
 auertat. aut certe, si dextra intellegimus aeterna, sinistra 
 uero temporalia bona. nec propter illa, nec propter ista eos 
 colendos sancta scriptum hoc loco admonuisse credatur.

Haec uerba testamenti quod mandauit 
 dominus Moysi statuere filiis Israhel in terra 
 Moab praeter testamentum quod testatus est eis 
 in Coreb. ostendit unde appellatus sit liber Deuteronomion 
 quasi secunda lex. ubi magis illius repetitio est quam aliquid 
 aliud; pauca enim sunt, quae ibi non sint, quod primum 
 datum est. nec tamen haec appellantur duo testamenta,

 

 
 
 
 quamuis ita haec uerba sonare uideantur; utrumque enim unum 
 est testamentum, quod in ecclesia dicitur uetus. nam si 
 propter haec uerba duo testamenta dicenda essent, iam non 
 duo, sed plura essent excepto nouo. multis enim locis scriptura 
 dicit testamentum; sicut illud quod factum est ad Abraham 
 de circumcisione uel illud superius ad Noe.

Vos uidistis omnia quaecumque fecit dominus 
 deus uester in terra Aegypto coram uobis Pharaoni 
 et omnibus seruis eius et omni terrae illius, tentationes 
 magnas, quas uiderunt oculi tui, signa et prodigia 
 illa magna et manum ualidam. et non dedit 
 dominus deus uobis cor scire et oculos uidere et 
 aures audire usque in diem istam. quomodo ergo ait 
 superius: uos uidistis tentationes magnas, quas uiderunt 
 oculi tui, si non dedit dominus eis oculos uidere 
 et aures audire? nisi quia uiderunt corpore et corde non 
 uiderunt, quia oculi dicuntur et cordis. propterea inde coepit: 
 et non dedit dominus deus uobis cor scire. ad hoc 
 pertinent duo, quae sequuntur: et oculos uidere et aures 
 audire, id est intellegere et obtemperare. quod uero dicit: 
 et non dedit dominus deus uobis, nullo modo increpans 
 et arguens hoc diceret, nisi ad eorum quoque culpam pertinere 
 intellegi uellet, ne quisquam se ex hoc excusabilem putet. 
 simul enim ostendit et sine adiutorio domini dei eos intellegere 
 et oboedire non posse oculis cordis et auribus cordis 
 et tamen, si adiutorium dei desit, non ideo esse excusabile 
 hominis uitium, quoniam iudicia dei quamuis occulta tamen 
 iusta sunt.

Et duxit uos quadraginta annis in deserto; non 
 inueterauerunt uestimenta uestra et calciamenta 
 uestra non sunt adtrita a pedibus uestris; panem 
 non manducastis, uinum et siceram non bibistis, ut 
 sciretis quia iste dominus deus uester. hinc adparet 
 tantum uini in suis inpedimentis potuisse portare Israhelitas, 
 quando exierunt de Aegypto, quod possent cito consumere. 
 nam si omnino nihil secum tulissent, unde esset illud de quo 
 dictum est: sedit populus manducare et bibere et surrexerunt 
 ludere? non enim hoc de aqua diceretur, cum et 
 ipsius Moysi manifestissima uerba sint non fuisse illam uocem 
 principium belli, sed principium uini.

Numquid aliquis est inter uos uir aut mulier 
 uel familia uel tribus, cuius mens declinauit a domino 
 deo uestro ire seruire diis gentium illarum? ne qua 
 est in uobis radix sursum germinans in felle et amaritudine? 
 et erit cum audierit uerba maledictionis 
 huius, et opinabitur in corde suo dicens: sancta mihi 
 fiant, quoniam in errore cordis mei incedo, ut non 
 simul perdat peccator eum qui sine peccato est. nolet 
 deus propitiare ei, sed tunc incendetur ira domini et 
 zelus eius in homine illo, et adhaerebunt in eo omnia 
 maledicta testamenti huius, quae scripta sunt in libro 
 legis huius. ita dictum est: numquid <aliquis> est in 
 uobis? ut tamquam requirentem intellegamus, ne forte sit.

 

 
 
 
 si quis autem esset, eum terruit uehementer, ne forte quisquam 
 diceret in corde suo audiens illa maledicta: sancta 
 mihi sint maledicta sancta mihi sint], quoniam in errore 
 cordis mei incedo, id est: absit, ut mihi ista eueniant: 
 non mihi sint haec mala, sed sancta, id est propitia et innoxia, 
 quoniam in errore cordis mei incedo, eundo scilicet 
 post deos gentium et eis tamquam inpune seruiendo. 
 non, inquit, erit sic. non perdat simul peccator eum qui 
 sine peccato est, tamquam diceret: cauete, ne cui uestrum 
 talia persuadeat, qui talia cogitat. nolet deus propitiare 
 ei, siue talia cogitanti siue illi, cui talia fuerint persuasa, 
 sicut ipse opinatus est dicendo: sancta mihi sint, et quasi 
 hoc modo auertendo a se uim illius maledicti. sed tunc 
 accendetur ira domini et zelus eius in homine illa. 
 quando putabit eam se auertere ista in corde suo dicendo. 
 et adhaerebunt in eo omnia maledicta testamenti 
 huius, quae scripta sunt in libro legis huius. non 
 possunt quidem omnia euenire uni homini; non enim etiam 
 totiens mori potest, quot genera mortis hic dicta sunt; sed 
 omnia dixit pro quibuslibet*, ut non sit immunis ab omnibus, 
 cui euenerint aliqua eorum quibus pereat. quod autem 
 ait: ut non simul perdat peccator eum qui sine peccato 
 est, quod graecus habet ava{xaorr(tov, non sic accipiendum 
 est. tamquam ab omni prorsus peccato mundum et inmunem 
 hic dixerit ava;j.a.[.,TVitov, id est sine peccato, sed eum. 
 qui sine isto peccato esset, de quo loquebatur: sicut dicit

 
 
 
 dominus in euangelio: si non uenissem et locutus eis 
 fuissem, peccatum non haberent. non utique omne, sed 
 hoc peccatum, quod non crediderunt in eum. dicit etiam deus 
 ad Abimelech de Sarra uxore Abrahae: scio quia in mundo 
 corde fecisti hoc; non utique mundum illius cor ita uoluit 
 intellegi, ut similis eis esset, de quibus dictum est: beati 
 mundi corde, quoniam ipsi deum uidebunt, sed ab illo 
 peccato, de quo agebatur, mundum cor habebat, quoniam 
 quantum ad ipsum pertinebat non concupiuerat coniugem 
 alienam.

Et circumpurgabit dominus cor tuum et cor 
 seminis tui diligere dominum deum tuum ex toto 
 corde tuo et ex tota anima tua, ut uiuas tu. euidens 
 pollicitatio gratiae; promittit enim deus se esse facturum 
 quod solet iubere ut fiat.

Quia mandatum hoc quod ego mando ibi hodie 
 non est supra modum neque longe abs te est; non in 
 caelo est dicens — id est ut dicas — quis ascendet 
 nobis in caelum et accipiet nobis illud et audientes 
 illud faciemus? neque trans mare est dicens — id est 
 ut dicas — quis transfretabit nobis trans mare et 
 accipiet nobis illud et audientes illud faciemus? 
 prope <te> est uerbum hoc ualde in ore tuo et in 
 corde tuo et in manibus tuis facere illud. hoc esse 
 uerbum fidei dicit apostolus, quod ad nouum pertinet testamentum. 
 sed quaeri potest, cur ea superius mandata dixerit, 
 quae scripta sunt in libro legis huius, nisi quia his omnibus 
 spiritalia significantur ad nouum testamentum pertinentia, si

 

 
 
 
 bene intelleguntur. item quaeri potest, cur id, quod hic positum 
 est: neque trans mare est, ut dicas: quis transfretabit 
 nobis trans mare et accipiet nobis illud. apostolus 
 dixerit: aut quis descendet in abyssum, atque id exponens 
 adiunxerit: hoc est Christum a mortuis reducere; nisi 
 quia mare appellauit totam in hoc saeculo uitam, quae morte 
 transitur, ut quodam modo mare finiatur et trans mare mors 
 ipsa appelletur uelut trans istam uitam, quae maris uocabulo 
 significatur. deinde quod hic additum est: et in manibus 
 tuis, non ait apostolus nisi: in ore tuo et in corde tuo. 
 et hoc usque in finem exsecutus est dicens: corde enim 
 creditur ad iustitiam, ore autem confessio fit ad 
 salutem. merito quod ex hebraeo translatum est, quantum 
 a nobis inspici potuit, non habet: in manibus tuis. nec 
 frustra tamen hoc a septuaginta interpretibus additum existimo: 
 nisi quia intellegi uoluerunt etiam ipsas manus, quibus significantur 
 opera, in corde accipi debere, ubi est fides quae 
 per dilectionem operatur. nam si forinsecus ea quae deus 
 iubet manibus fiant et in corde non fiant, nemo est tam 
 insulsus, qui praecepta arbitretur inpleri. porro si caritas, 
 quae plenitudo legis est, habitet in corde, etiamsi manibus 
 corporis quisquam non possit operari, pax illi est utique cum 
 hominibus bonae uoluntatis.

Peccauerunt non ei filii uituperabiles. quod est 
 in graeco: τέκνα μωμητά , quidam interpretati sunt, sicut hoc 
 est: filii uituperabiles, quidam: filii commaculati,

 

 
 
 
 quidam: filii uitiosi. unde non magna quaestio, immo nulla 
 est. sed illud merito ad quaerendum mouet, si generaliter 
 dictum est: peccauerunt non ei — quoniam qui peccat 
 non deo peccat, id est non deo nocet, sed sibi — quomodo 
 intellegendum sit, quod in psalmo legitur: tibi soli peccauir 
 et in Hieremia: tibi peccauimus, patientia Israhel, domine, 
 et iterum in psalmo: sana animam meam, quoniam 
 peccaui tibi, et utrum hoc sit peccare deo* quod "peccare 
 in deum". unde ait Heli sacerdos: si in deum peccauerit 
 quis orabit pro eo? dicam ergo interim quid mihi in praesentia 
 uideatur. intellegent fortasse aliquid melius, qui melius 
 haec sapiunt, aut etiam nos alio tempore, quantum adiuuerit 
 dominus. "peccare in deum* est in his peccare quae ad dei 
 cultum pertinent. nam hoc, quod commemoraui, nihil aliud 
 indicat; sic enim peccabant filii Heli, quibus hoc pater eorum 
 dixit. sic existimandum est peccari etiam in homines qui pertinent 
 ad deum; nam hoc deus legitur dixisse ad Abimelech 
 de Sarra: propterea peperci tibi, ne peccares in me. 
 peccare autem domino" uel potius "peccasse domino" — nisi 
 forte alicubi scriptum occurrat quod huic sensui resistat — 
 hi mihi uidentur non inmerito dici, qui piam paenitentiam 
 peccati sui non agunt, ut glorificetur ignoscens dominus. 
 causam quippe reddens Dauid cur dixerit: tibi soli peccaui 
 et malignum coram te feci, subiecit et ait: ut iustificeris 
 in sermonibus tuis et uincas cum iudicaris: siue 
 cum dicit deus: iudicate inter me et uineam meam; siue 
 de domino Iesu Christo intellegatur, qui solus uerissime

 

 
 
 
 dicere potuit: uenit enim princeps mundi et in me non 
 habet quidquam — id est quidquam peccati quod morte 
 sit dignum — sed ut cognoscat mundus quia diligo 
 patrem et sicut mandatum dedit mihi pater sic facio; 
 surgite, eamus hinc, tamquam diceret: etiamsi leuissima 
 peccata mortis supplicio persequatur princeps mundi, in me 
 non habet quidquam, sed surgite, eamus hinc, id est 
 ut patiar, quia in eo, quod patior, uoluntatem inpleo patris 
 mei, non poenam soluo peccati mei; et quod Hieremias ait: 
 tibi peccauimus, patientia Israhel, domino utique suppliciter 
 dicitur in paenitentia cum spe salutis ex uenia; et 
 quod dictum est: sana animam meam, quoniam peccaui 
 tibi, hoc idem agitur, ut deus ignoscendo glorificetur, quia 
 magna est eius misericordia super confitentes sibi et redeuntes 
 ad se, qui dicit se nolle mortem peccatoris, quantum ut 
 reuertatur et uiuat. hinc et ipse Dauid non solum in psalmo 
 uerum etiam cum eum deus argueret per prophetam non sine 
 spe propitiationis domini respondit: peccaui domino. medico 
 enim uulneratus uidetur quodam modo. qui ut sanetur se 
 subdit manibus medici, ut in eo medicinae opus inpleatur. 
 in hoc autem cantico praeuidebat propheta futuros quosdam, 
 qui sic fuerint peccaturi deum offendendo magnis iniquitatibus 
 suis, ut nec paenitentiam agere uellent et ad deum redire, 
 ut sanarentur. de quibus etiam alibi dicitur: quoniam caro 
 sunt et spiritus ambulans et non reuertens. potest 
 etiam sic intellegi: peccauerunt non ei, secundum id quod 
 non ei nocuerunt peccato suo, sed sibi.

Et haec benedictio quam benedixit Moyses 
 homo dei filios Israhel, priusquam defungeretur. et

 

 
 
 
 dixit: dominus ex Sina uenit et alluxit ex Seir nobis; 
 <et> festinauit ex monte Pharan cum multis milibus 
 Cades, ad dexteram eius angeli cum eo. et pepercit 
 populo suo; et omnes sanctificati sub manus tuas et 
 hi sub te sunt. et accepit de uerbis ipsius legem, 
 quam mandauit nobis Moyses, hereditatem congregationibus 
 Iacob. et erit in dilecto princeps congregatis 
 principibus populorum simul tribubus Israhel. non 
 neglegenter praetereunda est ista prophetia. adparet quippe 
 ista benedictio ad nouum populum pertinere, quem dominus 
 Christus sanctificauit, ex cuius persona ista dicuntur a Moyse, 
 non ex persona ipsius Moysi, quod in consequentibus euidenter 
 adparet. nam si propterea dictum est: dominus ex Sina 
 uenit, quia in monte Sina lex data est, quid sibi uult quod 
 sequitur: et alluxit ex Seir nobis, cum Seir mons Idumaeae 
 sit, ubi regnauit Esau? deinde cum Moyses filios Israhel 
 benedicat his uerbis, sicut scriptura praedixit, quomodo idem 
 dicit: et accepit de uerbis ipsius legem, quam mandauit 
 nobis Moyses? nimirum ergo prophetia est, ut 
 diximus, populum nouum Christi gratia sanctificatum praenuntians 
 ideo sub nomine filiorum Israhel, quia semen est 
 Abraham, hoc est filii sunt promissionis, et interpretatio eius 
 est «uidens deum". dominus ergo, qui ex Sina uenit, Christus 
 intellegendus est, quoniam Sina interpretatur "tentatio". uenit 
 ergo ex tentatione passionis, crucis, mortis. et alluxit ex 
 Seir. Seir interpretatur ..pilosus", quod significat peccatorem; 
 sic enim natus est Esau odio habitus. sed quoniam qui 
 sedebant in tenebris et in umbra mortis, lux orta est eis, 
 ideo alluxit ex Seir. simul etiam non absurde intellegitur 
 esse praedictum ex gentibus quae significantur per nomen 
 Seir, quia mons est pertinens ad Esau, uenturam gratiam

 

 

 

 
 
 
 Christi populo Israhel. unde dicit apostolus: ita et hi nunc 
 non crediderunt in uestra misericordia, ut et ipsi 
 misericordiam consequantur. ipsi ergo dicunt: alluxit 
 ex Seir nobis. et festinauit ex monte Pharan — id est 
 ex monte fructifero; id enim interpretatur Pharan, quo significatur 
 ecclesia — cum multis milibus Cades. et mutata" 
 interpretatur Cades et ., sanctitudo". mutata sunt ergo multa 
 milia et sanctificata per gratiam, cum quibus uenit Christus 
 ad Israhelitas postea colligendos. sequitur et dicit: ad dexteram 
 eius angeli cum eo; hoc non indiget expositione. 
 et pepercit, inquit, populo suo, donans remissionem peccatorum. 
 unde ad ipsum conuertit sermonem atque ait: et 
 omnes sanctificati sub manus tuas et hi sub te sunt, 
 non utique superbientes et suam iustitiam uolentes constituere, 
 sed agnoscentes gratiam, ut iustitiae dei subiciantur. 
 et accepit, inquit, de uerbis ipsius legem; 
 populus utique de quo ait: et pepercit populo suo. accepit 
 ergo de uerbis ipsius legem, quam mandauit, inquit, nobis 
 Moyses; hoc est: populus eius de uerbis eius accepit legem, 
 quia de doctrina eius intellexit legem eam ipsam quam mandauit 
 nobis Moyses. ipse quippe ait in euangelio: si crederetis 
 Moysi, crederetis et mihi; de me enim ille 
 scripsit. non enim accepit populus ille legem quam non 
 intellexit, sed tunc accepit, quando intellexit de uerbis eius 
 carens uelamine ueteri conuersus ad dominum. hanc dicit 
 hereditatem congregationibus Iacob, quae intellegenda 
 est non terrena, sed caelestis, non temporalis, sed aeterna. 
 et erit, inquit, in dilecto princeps; ipse utique in dilecto 
 populo erit princeps dominus Iesus congregatis principibus 
 populorum — id est gentium — simul tribubus Israhel,

 

 
 
 
 ut inpleatur quod supra dictum est: laetamini, gentes 
 simul cum populo eius, quia caecitas ex parte Israhel 
 facta est, donec plenitudo gentium intraret et sic 
 omnis Israhel saluus fieret.

Cum Ioseph benediceret, ait inter cetera: primogenitus 
 tauri pulchritudo eius. quod non ita legendum 
 est, tamquam dixerit: primogenitus tauri, sed. cum sit primogenitus, 
 pulchritudo eius tauri est; propter crucis cornua de 
 domino intellegitur figuratum.

QVAEST. I. Dominus dicit ad Iesum Naue: et sicut eram 
 cum Moyse, ita ero et tecum. non solum autem hoc 
 testimonio sed etiam in Deuteronomio multis documentis probatur 
 Moyses ita defunctus ut dei famulus et deo placens, 
 quamuis in eo illa uindicta completa sit, ne terram promissionis 
 intraret. ex quo datur intellegi dominum etiam bonis 
 seruis suis in aliquo suscensentem et temporaliter uindicare 
 et tamen in eorum habere numero, quae sunt in domo eius 
 uasa in honorem utilia domino, quibus daturus est promissa 
 sanctorum.

Quaestio est, quomodo posteaquam locutus est dominus 
 ad legum Naue exhortans et confirmans eum seque promittens 
 cum illo futurum mandauerit idem Iesus populo per scribas, 
 ut praepararent cibaria, quod post tres dies Iordanem fuerant

 

 

 
 
 
 transituri, cum inueuiantur post multo plures dies transisse 
 Iordanem. cum enim haec populo mandasset, misit exploratores 
 in lericho, quoniam Iordane transiecto ipsa proxima 
 ciuitas occurrebat; illi autem diuerterunt ad Raab mulierem 
 fornicariam et ab illa occultati atque a rege quaesiti et 
 minime inuenti eadem dimittente illos per fenestram et monente, 
 ut triduo laterent in montanis, quattuor dies uidentur 
 esse consumpti. inde posteaquam nuntiauerunt quae circa illos 
 gesta fuerint promouit Iesus cum populo uniuerso de loco, 
 ubi erat diluculo. qui cum uenisset ad Iordanem, diuertit et 
 mansit; tunc rursus populus admonetur, ut post triduum se 
 praeparet transire Iordanem arca domini praecedente. hinc 
 ergo intellegitur humanam fuisse dispositionem, quam fecit 
 populo nuntiari, ut cibaria praepararent tamquam post tres 
 dies memoratum fluuium transituri; potuit enim hoc sicut 
 homo sperare fieri posse, si exploratores celeriter reuertissent. 
 quibus tardantibus intellegitur, quamuis scriptura tacuerit, 
 ex diuina dispositione cetera inpleta, ut iam inciperet apud 
 populum glorificari Iesus et ostendi, quod cum illo dominus 
 esset, sicut fuerat cum Moyse. nam et hoc illi dicitur fluuium 
 transituro, sicut scriptum est: et dixit dominus ad Iesum: 
 in die isto incipiam exaltare te coram omnibus filiis 
 Israhel, ut sciant quoniam sicut eram cum Moyse 
 sic ero et tecum. nec incredibile debet uideri etiam illos 
 cum quibus deus loquebatur, aliquid ex humana dispositione 
 agere uoluisse, in qua sibi deum tamen fiderent esse rectorem, 
 eorumque ex illius a quo regebantur prouidentia consilia 
 fuisse mutata. nam et Moyses ipse utique tamquam homo 
 putauerat esse faciendum, ut causas populi sic audiret,

 

 
 
 
 quemadmodum et sibi et illis onus intolerabile subeundo prodesse 
 non posset; eiusque dispositio diuinitus et hoc ipsum socero 
 eius suggerente et monente atque hanc admonitionem deo 
 adprobante mutata est.

Scribae populo dicunt: cum uideritis arcam testimonii 
 domini dei nostri et sacerdotes nostros et 
 Leuitas tollentes eam, proficiscimini de locis uestris 
 et ite post eam. sed longum interuallum sit inter 
 uos et illam, quantum duo milia cubitorum stabitis; 
 ne propinquetis ei, ut sciatis uiam quam ibitis [in] 
 eam. non enim abistis uiam ab hesterna et nudiustertiana 
 die. longe iussum est arcam praecedere, ut posset 
 a populo uideri. tam grande quippe agmen, si post eam 
 proximum pergeret, non eam uideret praeire nec nosset qua 
 sequeretur. ex hoc autem facto intellegendum est, quod 
 columna illa nubis, quae solebat mouendis castris signum 
 dare et iter ostendere, iam recesserat nec eis adparebat; hinc 
 factum est, ut etiam triduum illud ex humana dispositione 
 praediceretur. nunc ergo duce Iesu arcam domini sequuntur 
 nube subtracta tamquam uelamine ablato. Iordanes autem 
 plenus erat per totam crepidinem suam sicut in diebus 
 messis tritici. hoc incredibile uidetur regionibus nostris. 
 ibi autem, sicut perhibent qui nouerunt, initio ueris est messis 
 tritici; tunc autem ille fluuius repletur amplius quam per 
 hiemem.

Et erunt uobis lapides isti memoriale filiis 
 Israhel usque in aeternum. quomodo "in aeternum", 
 cum caelum et terra transeant? an quoniam aeternum aliquid 
 significant hi lapides, cum ipsi aeterni esse non possint?

 

 
 
 
 quamuis possit quod in graeco est: ἕως τοῦ αἰῶνος , dici latine 
 et "usque in saeculum", quod non est consequens ut intellegatur 
 aeternum.

Et dixit dominus ad Iesum dicens: manda sacerdotibus 
 portantibus aream testamenti testimonii. solet 
 dici arca testamenti uel arca testimonii; nunc dicta est arca 
 testamenti testimonii, ut non solum arca sed etiam ipsum 
 testamentum appellaretur testamentum testimonii. hinc enim 
 dicit apostolus: nunc autem sine lege iustitia dei manifestata 
 est testimonium habens per legem et prophetas. 
 in cuiusdam enim rei alterius uenturae testimonium datum 
 fuerat illud. quod dicitur testamentum uetus.

Dixit dominus ad Iesum: fac tibi ipsi cultros 
 de petra acutos uel, sicut habet graecus, de petra acuta 
 et sedens circumcide filios Israhel iterum. in hoc 
 praecepto quaeritur cur dixerit "iterum"; non enim unus 
 homo bis circumcidendus erat. sed quia unus populus erat 
 in quibusdam circumcisus, in quibusdam non circumcisus, ideo 
 dictum est "iterum", ut circumcisus iterum circumcideretur 
 non homo, sed populus; nam et sequentia id ostendunt. dicit 
 enim scriptura: et fecit Iesus cultros petrinos sibi ipsi 
 acutos et circumcidit filios Israhel in loco qui uocatur 
 Collis praeputiorum. hoc autem modo circumpurgauit 
 Iesus filios Israhel: qui aliquando fuerant in uia et 
 qui aliquando incircumcisi erant eorum qui exierant 
 ex Aegypto, omnes istos circumcidit Iesus. quadraginta 
 enim et duobus annis conuersatus est Israhel 
 in deserto Mabdaritide [et]. ideo incircumcisi erant

 

 
 
 
 illorum plurimi pugnatorum qui exierant de terra 
 Aegypti, qui inoboedientes fuerant mandatis dei, in 
 quibus et definierat dominus eis, ne uiderent illi 
 terram quam iurauerat dominus patribus eorum dare 
 illis, terram fluentem lac et mel. pro his autem substituit 
 filios eorum, quos circumcidit Iesus, eo quod 
 fuissent in itinere incircumcisi. manifestum est ergo non 
 omnes fuisse, sed quosdam. quidam enim de Aegypto exeuntium 
 filii in illo populo incircumcisi erant, quos potuit circumcidere 
 Iesus: illorum scilicet filios, qui genuerunt in deserto 
 et contempserunt eos circumcidere, quod inoboedientes erant 
 legi dei. nulla itaque causa est cur hi qui putant rebaptizandos 
 eos qui habent christiani baptismi sacramentum hoc testimonio 
 legis adiuuari se putent, quia nullus bis numero unus homo 
 est circumcisus, sed populus qui iam fuerat in quibusdam 
 circumcisus, in quibusdam uero adhuc incircumcisus erat. et 
 si aliquo modo id fieri posset, ut bis circumcidi hominem 
 deus iuberet, numquid possunt dicere ideo fuisse praeceptum, 
 quia illi ab Aegyptiis fuerant circumcisi aut ab aliquibus 
 haereticis ab Israhelitarum societate segregatis? cum uero 
 etiam satis adpareat quare sit a deo dictum, nullum hic 
 possunt homines erroris sui patrocinium reperire.

Quando Iesus uidit uirum contra se stantem euaginato 
 gladio et eo respondente dicit, quod esset princeps 
 militiae uirtutis domini, et prostratus in terram dixit: 
 quid praecipis tuo famulo? quaeri potest, utrum angelo 
 se prostrauerit eumque dixerit dominum an potius intellegens 
 a quo missus fuerit ipsum dominum dixerit eique se prostrauerit. 
 erat autem, sicut legitur, Iesus in Iericho, non utique 
 in ipsa ciuitate, cuius muri nondum ceciderant, quod mox

 

 
 
 
 futurum erat, ut in eam possent intrare, sed in agro ad eam 
 pertinente; nam interpretatio, quae est ex hebraeo, sic habet.

In eo quod factum est, ut Achar de tribu Iuda furaretur 
 de anathemate ciuitatis Iericho contra praeceptum domini, 
 et propter eius peccatum tria milia quae missa fuerant in 
 Gai dederunt terga hostibus et occisi sunt ex eis triginta sex 
 uiri et populo grauiter territo Iesus cum senioribus se prostrauit 
 ad dominum eique responsum est ideo factum esse, quod 
 peccauerit populus, minatus est etiam deus non se cum eis 
 futurum, nisi abstulerint anathema de se ipsis, et quod ostensus 
 est qui fecerat nec solus occisus, sed cum omnibus suis: 
 quaeri solet quomodo iuste pro alterius peccatis in alios 
 uindicetur, maxime quia in lege dominus dixit nec patres pro 
 filiorum nec filios pro patrum peccatis esse puniendos. an 
 illud iudicantibus hominibus est praeceptum, ne quemquam 
 pro altero puniant, dei autem iudicia non sunt eius modi, 
 qui alto et inuisibili consilio suo nouit quatenus extendat 
 etiam temporalem hominum poenam salubremque terrorem? 
 non enim aliquid dirum, quantum adtinet ad uniuersi mundi 
 administrationem, contingit mortalibus, cum moriuntur quandoque 
 morituri. et tamen apud eos qui talia metuunt disciplina 
 sancitur, ut non se solum quisque curet in populo, sed inuicem 
 sibi adhibeant diligentiam et tamquam unius corporis et unius 
 hominis alia pro aliis sint membra sollicita. nec tamen credendum 
 est etiam poenis quae post mortem inrogantur alium pro 
 alio posse damnari, sed in his tantum rebus hanc inrogari 
 poenam, quae finem fuerant habiturae, etiamsi non eo modo

 

 
 
 
 finirentur. simul etiam ostenditur quantum conexa sit in populi 
 societate ipsa uniuersitas, ut non in se ipsis singuli, sed et 
 tamquam partes in toto extimentur. per unius igitur peccatum 
 mortemque paucorum admonitus est populus uniuersus tamquam 
 in corpore uniuerso quaerere quod admissum est. simul etiam 
 significatum est quantum mali fieret, si uniuersa illa congregatio 
 peccasset, quando ne unus quidem ita potuit iudicari, 
 ut ab eo possent ceteri esse securi. at uero, si Achar ab 
 aliquo inuentus atque conprehensus et illius criminis reus ad 
 iudicium Iesu fuisset adductus, nequaquam putandum est 
 hominem iudicem uel pro illo uel cum illo quemquam alium, 
 qui societate facti eius minime teneretur, fuisse puniturum. 
 neque enim ei mandatum legis licebat excedere, quod datum 
 est hominibus, ne iudicio suo, quod in hominem homini iussum 
 siue permissum est, alterum pro alterius peccato arbitretur 
 esse plectendum. longe autem secretiore iustitia iudicat deus, 
 qui potens est etiam post mortem, quod homo non potest, 
 uel liberare uel perdere. uisibiles igitur adflictiones hominum 
 siue mortes, quoniam his quibus ingeruntur et obesse et 
 prodesse possunt. nouit dominus in occulto prouidentiae suae 
 quemadmodum iuste quibusque dispenset, etiam cum aliorum 
 peccata in aliis uidetur ulcisci. poenas uero inuisibiles, quae 
 nonnisi nocent et prodesse non possunt, ita nullus deo iudice 
 pro alienis peccatis luit, sicut homine iudice luere nullus nisi 
 pro sua culpa istas uisibiles debet. hoc enim praecepit homini 
 iudici deus in his quae ad humanum iudicium pertinent 
 uindicanda. quod in suo iudicio facit ipse, quo potestas non 
 aspirat humana.

Merito quaeritur, cum dominus propter illum, qui de 
 anathemate furtum fecerat, praeceperit eum qui fuisset ostensus 
 igni cremari, cur eum ostensum Iesus lapidari potius a populo 
 fecerit. an ita eum mori oportuit quemadmodum Iesus, qui 
 propius dominum sequebatur, domini uerba iubentis intellegere 
 potuit? sic enim alius quisquam non facile potuit. unde magis 
 quaerendum est cur lapidationem ignem appellauerit dominus, 
 quam credendum legum aliud fecisse quam iusserat dominus. 
 nam neque ad intellegendum uerba domini quisquam potuit 
 esse sapientior neque ad faciendum quisquam oboedientior. 
 proinde ignis nomine poenam potuisse significari scriptura 
 testis est in Deuteronomio, ubi dicitur ad filios Israhel: et 
 eduxit uos de fornace ferrea ex Aegypto: ubi utique 
 duram tribulationem intellegi uoluit. 
 
 Duae autem mihi causae occurrunt — non ut ambae sint, 
 sed ut altera ex eis — cur non ille cum suis omnibus euidenti 
 igne crematus sit. si enim peccatum eius dominus tale esse 
 iudicauit, quod supplicio illo expiatum non puniret in aeternum. 
 propter ipsam expiationem et purgationem congruenter illa 
 poena ignis nomen accepit. neque ad hunc intellectum quisquam 
 tendere admoneretur, si eum proprie uisibilis ignis 
 exureret, sed in eo quisque remaneret, quod aperte uidebat 
 inpletum, nec aliquid ultra quaereret; nunc uero cum propter 
 dei uerba et factum Iesu, a quo praeuaricari illa uerba non 
 possent, rectissime dicitur etiam lapidationem ignem fuisse. 
 eleganter agnoscitur illa poena hominem. ne in posterum

 

 
 
 
 peccato illo interiret. fuisse purgatum. quod significant etiam 
 uasa in Leuitico, quae iubentur igne purgari. si autem tale 
 fuit illud peccatum, propter quod eum etiam post istam uitam 
 gehenna susciperet, ideo Iesus eum uoluit lapidari, ut quod 
 a domino dictum est: igni cremabitur, illud admoneret 
 intellegi, quod dominus faceret, non quod ab ipsis esset faciendum. 
 si enim dixisset dominus: igni eum cremabitis et 
 omnia eius, huic sensui locus nullus esset: cum uero ita 
 positum est, ut magis uideatur deus quod ei futurum esset 
 praedixisse quam quod ei ab hominibus deberet fieri praecepisse, 
 melius non potuit facere Iesus, qui diuina uerba sicut 
 tantus propheta intellexit, qui etiam hoc ipsum prophetice 
 fecit, quam ut illum lapidibus potius quam flammis interimeret, 
 ne in illis ignibus uerba domini uiderentur inpleta, quae ob 
 aliud dicta uolebat intellegi. 
 
 
 Nec mouere debet, quod non ipsum tantum sed etiam omnia 
 quae sunt eius deus cremanda igni praedixerit. sic enim ait: 
 igni cremabitur et omnia quaecumque sunt ei. omnia 
 enim quaecumque sunt ei, opera eius possunt intellegi, 
 quae cum illo dixit esse concremanda, non sicut dicit apostolus 
 de quibusdam operibus igne consumptis "ipse autem 
 saluus erit", si huius peccatum ita intellegendum est, ut 
 etiam aeterno igne puniatur. filios ergo eius et filias cum 
 pecoribus et omnibus quae habebat populus quidem cum 
 eum puniret, simul lapidibus obruit; non tamen hoc iudicio 
 humano, sed prophetico spiritu fecit Iesus siue ita intellegens 
 "omnia quae sunt ei", ut nec filios censeret exceptos lapidationis 
 etiam poenam pro igne ingerens, siue opera eius quae 
 post mortem deus in illo fuerat crematurus non solum per 
 cetera quae illi erant uerum etiam per filios eius significans.

 

 
 
 
 
 
 Nec ideo sane credendum est eos pro peccato patris, a quo 
 innocentes erant, etiam post mortem supplicio inferni ignis 
 incensos. mors quippe ista quae omnes manet quamuis de 
 primo peccato ueniat, tamen quia ita nati sumus, ut necessario 
 moriendum sit, accelerata quibusdam est utilis. unde 
 legitur de quodam: raptus est, ne malitia mutaret intellectum 
 eius. quo ergo iudicio dei uel misericordia fuerit 
 inrogata siue filiis huius siue illis triginta sex uiris, cum 
 omnes ab eius peccato alieni fuerint, latet apud eum apud 
 quem non est iniquitas. uerum illud in promtu est, quod et 
 populum terribiliter oportebat quaerere quod admissum est et 
 tanto uehementius timuerunt ceteri factum eius imitari, quanto 
 magis humana exhorret infirmitas, et in tam magnum tamque 
 iustum populi odium dari et eis quos ad spem propagandi 
 generis se relicturum putabat peccato suo secum consumtis 
 suis posteris emori.

Quod deus iubet loquens ad Iesum, ut constituat sibi 
 retrorsus insidias, id est insidiantes bellatores ad insidiandum 
 hostibus, hinc admonemur non iniuste fieri ab his qui iustum. 
 bellum gerunt, ut nihil homo iustus praecipue cogitare debeat 
 in his rebus, nisi ut iustum bellum suscipiat, cui bellare fas 
 est; non enim omnibus fas est. cum autem iustum bellum 
 susceperit, utrum aperta pugna, utrum insidiis uincat, nihil 
 ad iustitiam interest. iusta autem bella ea definiri solent quae 
 ulciscuntur iniurias, si qua gens uel ciuitas, quae bello petenda 
 est, uel uindicare neglexerit quod a suis inprobe factum est 
 uel reddere quod per iniurias ablatum est. sed etiam hoc 
 genus belli sine dubitatione iustum est, quod deus imperat, 
 apud quem non est iniquitas et nouit quid cuique fieri debeat.

 

 
 
 
 in quo bello ductor exercitus uel ipse populus non tam auctor 
 belli quam minister iudicandus est.

Iesus mittens ad Gai debellandum triginta milia bellatorum 
 ait illis: uos insidiabimini post ciuitatem et non 
 longe eritis a ciuitate et eritis omnes parati. et ego 
 et omnis populus qui mecum est accedemus ad ciuitatem. 
 et erit cum exierint qui commorantur in Gai 
 in obuiam nobis sicut <et> antea, et fugiemus a facie 
 illorum. et cum exierint post nos, abducemus illos de 
 ciuitate, et dicent: fugiunt isti a facie nostra sicut 
 <et> antea. uos autem exsurgetis ex insidiis et ibitis 
 in ciuitatem. secundum uerbum istud facietis. ecce 
 praecipio uobis. quaerendum est utrum omnis uoluntas 
 fallendi pro mendacio deputanda sit et, si ita est, utrum possit 
 iustum esse mendacium, quo ille fallitur, qui dignus est falli; 
 et si ne hoc quidem mendacium iustum reperitur, restat, ut 
 secundum aliquam significationem hoc, quod de insidiis factum 
 est, ad ueritatem referatur.

Quod Gabaonitae uenerunt ad ]esum cum uetustis 
 panibus et saccis, ut putarentur, sicut finxerant, de terra 
 uenisse longinqua, quo eis parceretur — constitutum enim erat 
 a domino, ne alicui terras illas inhabitanti parcerent, quo 
 ingrediebantur — nonnulli codices et graeci et latini habent: 
 et accipientes saccos ueteres super humeros suos; 
 alii uero, qui ueraciores uidentur, non habent: super humeros, 
 sed: super asinos suos. similitudo enim uerbi in graeca 
 lingua mendositatem facilem fecit et ideo latina quoque exemplaria 
 uariata sunt; wĮ10OV quippe et £ vu > v non multum ab

 

 
 
 
 inuicem dissonant. quorum prius humerorum nomen est, 
 posterius asinorum. ideo est autem de asinis credibilius, 
 quoniam se a sua gente longinqua missos esse dixerunt: unde 
 adparet eos fuisse legatos et ideo magis in asinis quam in 
 humeris necessaria portare potuisse. quia nec multi esse 
 poterant et non solum saccos sed etiam utres eos portasse 
 scriptura commemorat.

Quaeri potest quomodo iurationem seruandam -esse 
 crediderint Hebraei Gabaonitis, quibus ita iurauerant tamquam 
 de longinqua terra uenientibus, sicut illi mentiti fuerant. 
 sciebant enim se debellandos, si cognitum esset Hebraeis in 
 ea terra eos habitare, quam promissam fuerant interfectis 
 habitantibus retenturi. mentientibus ergo quod de longinqua 
 terra ad eos uenissent, iurauerunt eis Israhelitae. posteaquam 
 uero cognouerunt ibi eos habitare, ubi omnes quos inuenerant 
 secundum dei praeceptum debellare oportebat. noluerunt tamen 
 frangere iurationem et, licet eos mentitos esse didicissent, 
 parcere maluerunt causa iurationis, cum possent utique dicere 
 se tamquam illis iurasse, quos eos esse crediderant, id est de 
 longinquo uenientes; cum uero aliud cognouerunt, praeceptum 
 circa eos domini inplendum erat, ut sicuti ceteri expugnarentur. 
 deus autem hoc adprobauit nec parcentibus suscensuit, quamuis 
 eum non interrogassent quinam illi essent et ideo eos illi 
 fallere ualuissent. unde non inportune utique credendi sunt, 
 etsi fallere homines pro sua salute uoluerunt, non tamen 
 fallaciter deum timuisse in populo eius. propterea nec suscensuit 
 dominus iurantibus aut parcentibus. ut postea Gabaonitas 
 ipsos tamquam populi sui homines de domo Saul uindicauerit.

 

 
 
 
 sicut Regnorum ostendit historia. et quoniam iuratio sic seruata 
 est quamuis in hominibus qui mentiti sunt, ut ad clementiam 
 sententia flecteretur, non displicuit deo. nam si e contrario 
 iurassent aliquos se interfecturos, quos Gabaouitas in terra 
 promissionis esse putauissent et postea didicissent eos esse 
 ab illa terra extraneos et de longinquo ad se uenisse, nullo 
 modo arbitrandum est, quod eos essent debellaturi causa 
 iurationis inplendae, cum propter ipsam parcendi clementiam 
 sanctus Dauid etiam post uerba quibus se Nabal interfecturum 
 esse iurauerat utique sciens quem fuerat interfecturus parcere 
 maluit nec in re duriore inplere iuramentum magis deo placere 
 existimans, si quod ira perturbatus ad nocendum iurauerat 
 non fecisset quam si perfecisset.

Cum obsessi Gabaonitae a regibus Amorrhaeorum 
 misissent ad Iesum, ut sibi subueniretur, ita scriptura sequitur 
 et dicit: et ascendit Iesus a Galgala, ipse et omnis 
 populus bellator cum illo, omnis potens in fortitudine. 
 et dixit dominus ad Iesum: noli timere illos; in manus 
 enim tuas tradidi eos: non subsistet ex illis quisquam 
 coram uobis. ubi neque consultus est dominus utrum eundum 
 ad eos esset, sed ultro suis recte subuenire uolentibus, futuram 
 uictoriam praenuntiauit. sic.ergo posset quamuis non consultus 
 de ipsis Gabaonitis admonere, qui essent, cum se longinquos 
 esse mentirentur, nisi ei placuisset illa iuratio, quae subiectis 
 parcere cogeret. crediderant enim deo, quem audierant suo 
 populo promisisse, quod illas gentes subuerteret eorumque 
 terram obtineret; et hanc eorum fidem non eos prodendo 
 remunerauit quodam modo.

Quaeritur quemadmodum rex ciuitatis Hierusalem 
 Adonibezec et ceteri quattuor cum quibus obsedit Gabaonitas 
 secundum septuaginta interpretes primo reges Iebusaeorum 
 cum ad eos obsidendos conuenerunt, postea uero reges Amorrhaeorum 
 dicantur ab ipsis Gabaonitis, quando nuntios miserunt 
 ad Iesum, ut eos de obsidione liberaret. sicut autem 
 inspicere potuimus in ea interpretatione quae ex hebraeo est, 
 utrobique Amorrhaeorum dicuntur, cum constet Iebusaeorum 
 fuisse regem ciuitatis Hierusalem, quia ipsa est dicta Iebus 
 tamquam illius gentis metropolis, et septem gentes saepissime 
 scriptura commemoret, quas promisit deus exterminaturum 
 se esse a facie populi sui, ex quibus una perhibetur Amorrhaeorum. 
 nisi forte hoc nomen uniuersale fuerat omnium aut 
 potius maioris partis, ut non una, sed plures in his septem 
 hoc nomine tenerentur; quamuis esset etiam una de septem 
 quae Amorrhaeorum proprie uocaretur, sicut est pars quaedam 
 quae proprie dicitur Libya, quamuis hoc nomen uniuersae 
 Africae conpetat, et pars quaedam quae proprie dicitur Asia, 
 quamuis Asiam uel dimidium terrarum orbem quidam uel alii 
 tertiam partem orbis posuerint. nam, quod constat, et Chananaei 
 tamquam una gens in illis septem commemorantur et tamen 
 uniuersa illa terra originaliter Chanaan uocatur.

Non dimisit in ea Iesus quidquam spirans. sicut 
 praecepit dominus Moysi puero suo, et Moyses similiter 
 praecepit Iesu, et sic fecit Iesus: non est transgressus 
 nihil ab omnibus quibus constituit dominus 
 Moysi. propter hoc nullo modo putanda est ista crudelitas, 
 quod nullum uiuum in ciuitatibus sibi traditis dimittebat Iesus,

 

 
 
 
 quia deus hoc iusserat. qui autem existimant hinc deum 
 ipsum fuisse crudelem et propter hoc ueteris testamenti uerum 
 deum fuisse auctorem nolunt credere, tam peruerse de operibus 
 dei quam de peccatis hominum iudicant nescientes quid quisque 
 pati dignus sit et magnum putantes malum, cum casura 
 deiciuntur mortalesque moriuntur.

Et non erat ciuitas quae non erat tradita filiis 
 Israhel. quaeritur quomodo hoc uerum sit, cum nec temporibus 
 postea iudicum nec temporibus regum omnes omnino 
 illarum septem gentium ciuitates capere potuerint Hebraei. 
 sed aut sic intellegendum est, quod ad nullam ciuitatem 
 bellando accessit Iesus quam non ceperit; aut certe nulla non 
 capta est, sed earum quae in regionibus supra commemoratis 
 fuerunt. enumeratae sunt enim regiones, in quibus fuerunt 
 ciuitates de quibus facta est ista conclusio: et omnes cepit 
 in bello.

Quia per dominum factum est confortari cor 
 eorum, ut obuiam irent ad bellum ad Israhel, ut exterminarentur, 
 ita ut non daretur eis misericordia, sed ut 
 exterminarentur, sicut dixit dominus ad Moysen. ita 
 dictum est hoc "per dominum factum confortari cor 
 eorum", hoc est obdurari cor eorum, sicut de Pharaone. 
 quod diuino altoque iudicio iuste fieri minime dubitandum 
 est, cum deserit deus et possidet inimicus: quod sic accipiendum 
 est quemadmodum et ibi. sed hic aliud mouet, 
 quomodo dictum sit ad hoc eis confortatum cor, ut exsurgerent 
 in bellum aduersus Israhel et ob hoc eis non praeberent 
 misericordiam; quasi praebenda esset, si non bellarent, cum

 

 

 

 
 
 
 deus praeceperit nulli eorum esse parcendum et ob hoc 
 Gabaonitis pepercerint, quia se de longinqua terra uenisse 
 fingentes eorum iurationem tenuerant. sed quoniam quibusdam 
 ultro praebuerunt Israhelitae misericordiam quamuis contra 
 dei mandatum, ad hoc dictum esse intellegendum est istos 
 ita bellasse, ut non eis parceretur nec ab eis ipsis Israhelitae 
 neglecto dei mandato ad misericordiam flecterentur. quod 
 quidem duce Iesu, qui omnia diligenter diuina praecepta 
 seruabat, non est credendum fieri potuisse. uerum tamen nec 
 ipse istos tam cito deleuisset, nisi conspirantissime contrairent 
 atque ita fieri posset ut eis ab illo minime debellatis, qui 
 dei praecepta inplere curabat, remansissent ad illud tempus, 
 quando eis possent parcere post mortem Iesu, qui non tanta 
 cura dei mandata faciebant. nam et adhuc eodem uiuente 
 quibusdam illi pepercerunt tantummodo eos ditioni suae subiugantes; 
 quosdam uero nec uincere potuerunt. uerum haec non 
 illo duce facta sunt, sed cum iam senex uacaret a bello tantummodo 
 eis terras diuidens, ut ipsi iam illo non bellante diuisas 
 sibi terras partim iam hoste uacuas tenerent, partim pugnando 
 caperent. et quod uincere aliquos minime potuerunt, prouidentiae 
 diuinae fuisse oportune scripturarum certis adparebit locis.

Et non perdidit Ephraem Chananaeum qui 
 habitabat in Gazer; et habitabat Chananaeus in Ephraem 
 usque in diem istum, donec ascendit Pharao 
 rex Aegypti et cepit ciuitatem et incendit eam in 
 igni et Chananaeos et Pherezaeos et qui habitabant 
 in Gazer transpunxit; et dedit eam Pharao in dotem 
 filiae suae. quod de Pharaone rege dictum est, miror si

 

 
 
 
 prophetice dictum intellegere debemus, cum haec historia illis 
 temporibus conscripta credatur, quibus erant gesta illa recentia. 
 quid autem magnum eligi potuit quod prophetice diceretur, 
 cum praeterita narrentur taceanturque futura maiora et maxime 
 necessaria? proinde potius existimandum est septuaginta interpretes, 
 qui auctoritate prophetica ex ipsa mirabili consensione 
 interpretati esse perhibentur, haec addidisse, non tamquam 
 futura praenuntiantes, sed quia illo tempore ipsi erant, quo 
 facta esse meminerant et in libris Regnorum legerant; etenim 
 regum temporibus factum est. quod ideo credibilius nobis 
 uisum est, quoniam inspeximus interpretationem quae est ex 
 hebraeo et hoc ibi non inuenimus; sicut nec illud quod dictum 
 est de Iericho, quod Hoza, qui eam reparasset. incurrerit 
 maledictum quod dixerat Iesus. sic enim scriptum est: et 
 adiurauit Iesus in die illa: maledictus homo qui 
 resuscitabit et aedificabit ciuitatem illam: in primogenito 
 suo fundauit eam et in nouissimo suo inponet 
 portas eius. huc usque inuenitur in interpretatione ex hebraeo; 
 illud autem quod sequitur: et ita fecit Hoza qui ex Bethel; 
 in Abiron primogenito fundauit eam et in resaluato 
 nouissimo inposuit portas eius, hoc illic non legitur. 
 unde adparet a Septuaginta interpositum, qui factum esse 
 nouerant.

Et Amorrhaeus permansit ut habitaret in Elom 
 et in Salamin; et grauata est manus Ephraem super 
 eos et facti sunt illis tributarii. hoc iam contra domini 
 praeceptum fiebat et adhuc uiuebat Iesus, sed dux eorum in

 

 

 
 
 
 illis proeliis iam prae senectute non erat. propter hoc dictum 
 est a domino factum, ut confortaretur cor illorum, qui simul 
 conspirauerunt ire in bellum contra Iesum, ne ista illis misericordia 
 praeberetur etiam contra dei praeceptum, si remansissent 
 non expugnati et senescente Iesu siue defuncto relinquerentur 
 expugnandi a filiis Israhel, qui eis contra praeceptum domini 
 possent parcere, quod ille non faceret.

Merito quaeritur, cum Israhel non solum usque ad 
 diem mortis Iesu uerum etiam postea non eradicauerit gentes 
 quae terram promissionis tenebant, quamuis ex parte illis 
 debellatis in eadem promissa hereditate consisterent, quomodo 
 intellegendum sit quod dictum est: et dedit dominus Israheli 
 omnem terram quam iurauerat dare patribus 
 eorum; et hereditauerunt eam et habitauerunt in ea. 
 et requiem dedit illis dominus in circuitu, sicut iurauerat 
 patribus eorum; non restitit quisquam ante 
 faciem illorum ab omnibus inimicis eorum; omnes 
 inimicos eorum tradidit dominus eis in manus eorum. 
 non decidit ex omnibus uerbis bonis quae locutus est 
 dominus filiis Israhel; omnia aduenerunt. 
 
 
 Diligenter ergo uniuersa consideranda sunt. et primum 
 uidendum quot gentium terra promissa sit Israhelitis. septem 
 quidem gentes assidue uidentur commemorari, sicut in Exodo 
 legitur: et dixit dominus ad Moysen: uade, ascende 
 hinc tu et populus tuus, quos eduxisti de terra Aegypti, 
 in terram quam iuraui Abraham et Isaac et 
 Iacob dicens: semini uestro dabo eam. et simul mit-\' 
 tam ante faciam tuam angelum meum et eiciet

 

 
 
 
 Amorrhaeum et Cettaeum et Pherezaeum et Gergesaeum 
 et Euaeum et Iebusaeum et Chananaeum. harum ergo 
 septem gentium terram uidetur deus patribus promisisse. 
 scriptum est etiam in Deuteronomio multo expressius: si 
 autem accesseris ad ciuitatem expugnare eam et 
 euocaueris eos cum pace, si quidem pacifica responderint 
 tibi et aperuerint tibi, omnis populus qui 
 inuenti fuerint in ciuitate erunt tibi tributarii et 
 oboedientes; si autem non oboedierint tibi et fecerint 
 ad te bellum, et circumsedebis eam et tradet eam 
 dominus deus tuus in manus tuas et interficies omne 
 masculinum eius in nece gladii praeter mulieres et 
 supellectilem; et omnia pecora et omnia quaecumque 
 fuerint in ciuitate et omnia utensilia praedaberis tibi; 
 et edes omnem praedationem inimicorum tuorum, quos 
 dominus deus tuus dat tibi. sic facies omnibus ciuitatibus 
 quae longe sunt a te ualde, quae non sunt a 
 ciuitatibus gentium istarum. ecce autem ex ciuitatibus 
 istis, quas dominus deus tuus dat tibi hereditare 
 terram eorum, non uiuificabis omne uiuum, sed anathemate 
 anathematizabis eos: Cettaeum et Amorrhaeum 
 et Chananaeum et Pherezaeum et Euaeum 
 et Iebusaeum et Gergesaeum, quemadmodum mandauit

 

 
 
 
 tibi dominus deus tuus. et hic istarum septem gentium 
 terram promissam in hereditatem, quam debellatis usque ad 
 internecionem eisdem gentibus Israhelitae possiderent, manifestum 
 est. ceteras enim quae longinquius extra istas gentes 
 inuenirentur, uoluit fieri tributarias eorum, si non resisterent; 
 si autem resisterent, etiam ipsas interfici et in perditionem 
 dari exceptis pecoribus et quae in praedam possent uenire. 
 item alio loco in Deuteronomio ita legitur: et erit cum 
 induxerit te dominus deus tuus in terram in quam 
 intras ibi hereditare eam et abstulerit gentes magnas 
 et multas a conspectu tuo, Cettaeum et Gergesaeum 
 et Amorrhaeum et Pherezaeum et Chananaeum et 
 Euaeum et Iebusaeum, septem gentes magnas et 
 multas et fortiores uobis, et tradet eos dominus deus 
 tuus in manus tuas et percuties eos, exterminio 
 exterminabis eos. non dispones ad eos testamentum 
 neque miserearis eorum neque matrimoniis iungamini 
 cum eis; filiam tuam non dabis filio eius et filiam 
 eius non sumes filio tuo et cetera. 
 
 Proinde his atque aliis scripturarum locis saepe ostenditur 
 harum septem gentium terras ita accepisse in hereditatem 
 filios Israhel. ut non cum eis qui easdem terras tenebant, sed 
 pro eis illic habitarent. uerum tamen in Genesi non istae 
 tantum septem gentes, sed undecim promittuntur semini 
 Abrahae. sic enim legitur: in die illa disposuit dominus 
 deus testamentum ad Abraham dicens: semini tuo 
 dabo terram hanc a flumine Aegypti usque ad flumen 
 magnum, flumen Euphraten: Cenaeos et Cenezaeos et

 

 
 
 
 Chelmonaeos et Cettaeos et Pherezaeos et Raphain 
 et Amorrhaeos et Chananaeos et Euaeos et Gergesaeos 
 et Iebusaeos. quae ita soluitur quaestio, ut intellegamus 
 hanc praecessisse prophetiam, quod in eos fines regnum 
 fuerat porrecturus et dilataturus Salomon, de quo ita scriptum 
 est: et omne propositum Salomonis, quod destinauerat 
 aedificare in Hierusalem et Libano et in omni terra 
 potestatis suae: omnis populus qui derelictus est a 
 Cettaeo et Amorrhaeo et Pherezaeo et Euaeo et Iebusaeo, 
 qui non erant ex Israhel, ex filiis eorum qui 
 residui erant cum eis in terra, quos non consummauerant 
 filii Israhel, et subiugauit eos Salomon in 
 tributum usque in diem hunc. ecce residua populorum 
 debellandorum atque omnino ex dei praecepto perdendorum 
 subiugauit Salomon in tributum, quos utique secundum dei 
 praeceptum perdere debuit; sed tamen subiugati tamquam 
 tributarii possessi sunt. paulo post autem ita legitur: et erat 
 dominans in omnibus regibus a flumine usque ad 
 terram Philistiim et usque ad fines Aegypti. ecce ubi 
 inpletum est quod in Genesi deus ad Abraham loquens 
 promittensque praedixerat. a flumine quippe hic intellegitur 
 ab Euphrate; magnum enim flumen in illis locis etiam proprio 
 nomine non addito potest intellegi. neque enim de Iordane 
 hoc accipi potest, cum et citra Iordanen et ultra Iordanen 
 iam terras Israhelitae obtinuerant et ante regnum Salomonis. 
 ergo a flmine Euphrate ex partibus orientis usque ad fines 
 Aegypti, quae pars illis erat ab occidente, regnum Salomonis 
 scriptura Regnorum dixit fuisse porrectum. tunc ergo amplius

 

 
 
 
 subiugatum est quam septem illae gentes tenebant; ac per 
 hoc tunc in seruitutem redactae sunt non septem sed undecim 
 gentes. quod enim in Regnorum libris scriptum est: usque 
 ad fines Aegypti a flumine, cum scriptura ab oriente 
 usque ad occidentem quantum porrectum esset regnum uellet 
 ostendere, hoc idem in Genesi, cum ab occidente usque ad 
 orientem praefiniretur, dictum est: a flumine Aegypti usque 
 ad flumen magnum <flumen> Euphraten. flumen quippe 
 Aegypti. qui finis est disterminans regnum Israhel ab Aegypto, 
 non est Nilus, sed alius est non magnus fluuius, qui fluit 
 per Rhinocoruram ciuitatem. unde iam ad orientem uersus 
 incipit terra promissionis. sic ergo fuerat constitutum filiis 
 Israhel, ut septem gentium terras exterminatis et perditis 
 illis gentibus ipsi inhabitarent, aliis autem regnarent subditis 
 atque tributariis usque ad flumen Euphraten. et quamuis in 
 hoc deo non obtemperassent, quia et ex illis, quas exterminare 
 deberent, oboedientes aliquas fecerant, deus tamen temporibus 
 Salomonis fidem suae promissionis inpleuit. 
 
 N Nuce itaque in libro Iesu Naue quod considerare suscepimus 
 quomodo erit uerum: et dedit dominus Israheli omnem 
 terram quam iurauerat dare patribus eorum; et hereditauerunt 
 eam? quomodo adhuc uiuente Iesu omnem terram 
 dedit, cum etiam reliquias illarum septem gentium nondum 
 superauissent? nam quod sequitur: et hereditauerunt eam, 
 uerum est, quia ibi erant ibique consederant. deinde quod 
 adiungit: et requiem dedit illis dominus in circuitu, 
 sicut iurauerat patribus eorum, uerum est, quia uiuo 
 adhuc Iesu non eis quidem cedebant reliquiae illarum gentium.

 

 
 
 
 sed nulla earum eos in terris ubi consederant bello lacessere 
 audebat. ideo dictum est et quod deinde adiungitur: non 
 restitit quisquam ante faciem illorum ab omnibus 
 inimicis eorum. quod uero sequitur: sed omnes inimicos 
 eorum tradidit dominus illis in manus eorum, hos 
 intellegi uoluit inimicos, qui obuiam ire in bellum ausi sunt. 
 deinde quod dicit: non decidit ex omnibus uerbis bonis 
 quae locutus est dominus filiis Israhel; omnia aduenerunt, 
 ita uult intellegi, quia, cum iam illi contra praeceptum 
 domini fecissent quibusdam parcendo ex illis septem 
 gentibus et eos oboedientes faciendo, adhuc tamen inter eos 
 salui erant. ideo cum dixisset: ex omnibus uerbis, addidit 
 "bonis", quia nondum aduenerant maledicta contemptoribus 
 et transgressoribus constituta. restat ergo, ut quod ait: dedit 
 dominus Israheli omnem terram quam iurauerat dare 
 patribus eorum, secundum hoc intellegatur, quia etsi adhuc 
 erant ex illis gentibus reliquiae conterendae et exterminandae 
 uel ex aliis usque ad flumen Euphraten aut subiugandae. si 
 non resisterent, aut perdendae, <si resisterent), tamen in usum 
 eorum relictae sunt, in quibus exercerentur, ne carnalibus 
 adfectibus et cupiditatibus infirmi repentinam tantam rerum 
 temporalium prosperitatem modeste ac salubriter sustinere 
 non possent, sed elati citius interirent, quod oportune alio 
 loco demonstrabitur. omnis ergo illis terra data est, quia et 
 illa pars, quae nondum data fuerat in possessionem, iam data 
 fuerat in quandam exercitationis utilitatem.

Quod ait: non restitit quisquam ante faciem 
 illorum ab omnibus inimicis eorum, quaeri potest quomodo

 

 
 
 
 uerum sit, cum de tribu Dan superius scriptum sit, quod 
 eos hostes eorum non permiserint descendere in uallem et 
 praeualuerint eis in montibus. sed quod diximus, cum duodecim 
 filios Iacob scriptura in Mesopotamia natos commemorasset, 
 ubi non fuerat natus Beniamin, hoc etiam hic intellegendum 
 est, quia pro uniuerso populo undecim tribus deputatae sunt 
 ea regula, quae aliis scripturarum locis nobis satis innotuit. 
 causa autem si quaeritur, cur haec tribus in ea sorte, quae 
 illi obuenit, non obtinuerit sufficientes terras et ab eis a 
 quibus tenebantur adflicta sit, in dei quidem secreto consilio 
 esse credendum est. uerum tamen cum Iacob filios suos 
 benediceret, talia dixit de isto Dan, ut de ipsa tribu existimetur 
 exsurrecturus Antichristus. unde nunc plura dicere non 
 suscepimus. cum etiam sic solui possit haec quaestio, quia 
 non restitit quisquam ante faciem illorum ab omnibus 
 inimicis eorum, cum simul sub unius ducis imperio bellum 
 gererent, antequam singulis tribubus sua defendenda diuiderentur 
 loca.

Et in sacrificiis salutarium nostrorum. quia 
 pluraliter dicta sunt sacrificia, pluraliter etiam salutaria. ubi 
 aduertendum est diligentius, quemadmodum dici soleat sacrificium 
 salutaris, quoniam, si Christum acceperimus quoniam 
 ipse dictus est salutare dei, non occurrit quemadmodum 
 pluraliter possit hoc uerbum intellegi: unus enim dominus 
 noster Iesus Christus. quamuis dicantur christi per eius 
 gratiam, sicut in psalmo legitur: nolite tangere christos 
 meos; sed utrum salutares dici possint uel salutaria, non 
 facile audendum est; solus enim ipse saluator corporis.

Quod dicit Iesus de sua propinquante morte: ego 
 autem recurro uiam sicut et omnes qui super terram, 
 in ea interpretatione quae est ex hebraeo inuenimus: ingredior 
 uiam. ita ergo accipiendum est quod Septuaginta dixerunt 
 ..recurro., sicut dictum est homini: donec reuertaris in 
 terram unde sumptus es, ut secundum corpus dictum 
 intellegatur. secundum animam uero si uoluerimus ita accipere, 
 quemadmodum in Ecclesiaste positum est: et spiritus reuertetur 
 ad deum qui dedit eum, non arbitror de omnibus 
 posse dici, sed de his qui sic uixerint, ut ad deum redire 
 mereantur tamquam ad auctorem, a quo creati sunt. neque 
 enim hoc et de illis recte intellegi potest, de quibus dicitur: 
 spiritus ambulans et non reuertens. iste autem uir 
 sanctus Iesus Naue si non addidisset: sicut et omnes qui 
 sunt super terram, nulla esset quaestio; neque enim aliud 
 de illo crederemus, quam quod eum dignum esse legimus. 
 cum uero additum est: sicut et omnes qui sunt super 
 terram, mirum si hoc, quod latinus interpres "recurro. 
 posuit, non magis percurro" uel "excurro" dicendum est, si 
 hoc potest dici quod graecus habet azoT(ir/a>. omnes enim 
 percurrunt uel excurrunt huius uitae uiam, cum ad eius finem 
 peruenerint. sed quia hoc uerbum positum est, ubi parentes 
 Rebeccae dicunt ad seruum Abrahae: ecce Rebecca, accipiens 
 recurre; et sit uxor <filii> domini tui, ideo et 
 hic ita hoc uerbum interpretatum est.

Quod septuaginta interpretes habent: et adsumpsi 
 patrem uestrum Abraham de trans flumine et deduxi 
 eum in omnem terram, interpretatio, quae est ex hebraeo,

 

 
 
 
 habet: et induxi eum in terram Chanaan. mirum est ergo. 
 si Septuaginta pro terra Chanaan omnem terram ponere uoluerunt 
 nisi intuentes prophetiam, ut magis ex promissione dei 
 tamquam factum accipiatur, quod certissime futurum in 
 Christo et in ecclesia praenuntiabatur, quod est uerum semen 
 Abrahae non in filiis carnis, sed in filiis promissionis.

Et bellauerunt aduersus uos qui habitabant 
 Iericho. quaeri potest quomodo id uerum sit, cum clausis 
 portis se murorum ambitu tantummodo tuerentur. sed recte 
 dictum est, quia et claudere aduersum hostem portas ad bellum 
 pertinet. non enim miserunt legatos, qui poscerent pacem. 
 unde, si dictum esset: pugnauerunt aduersum uos, falsum 
 esset. neque enim bellum continuas pugnas habet sed aliquando 
 crebras, aliquando raras, aliquando nullas. bellum est tamen 
 quando est quodam modo armata dissensio.

Quid est, quod inter cetera quae Iesus Naue erga 
 Israhelitas dominum fecisse commemorat dicit: misit ante 
 uos uespas et eiecit illos a facie uestra? quod etiam 
 in libro Sapientiae legitur nec tamen uspiam factum esse in 
 his quae gesta sunt inuenitur. an forte translato uerbo "uespas" 
 intellegi uoluit acerrimos timoris aculeos, quibus quodam 
 modo uolantibus rumoribus pungebantur, ut fugerent, aut 
 aerios occultos spiritus, quod in psalmo dicit: per angelos 
 malignos? nisi forte quis dicat non omnia quae facta sunt 
 esse conscripta et hoc quoque uisibiliter factum, ut ueras 
 uespas uelit intellegi.

Quid est, quod dixit Iesus. ad populum: non

 

 
 
 
 poteritis seruire domino, quia deus sanctus est? an 
 quia illius sanctitati perfecta seruitute quodam modo contemperari 
 humanae fragilitati inpassibile est? quo audito isti non 
 solum eius eligere seruitutem sed etiam de adiutorio eius et 
 misericordia praesumere debuerunt: quam ille intellexit, qui 
 dicit in psalmo: ne intres in iudicium cum seruo tuo, 
 quoniam non iustificabitur in conspectu tuo omnis 
 uiuens. isti autem de se potius praesumere delegerunt, quod 
 deo possent sine ulla offensione seruire, ut iam tunc inciperent. 
 quod de illis expressit apostolus: ignorantes enim 
 dei iustitiam et suam uolentes constituere iustitiae 
 dei non sunt subiecti; ita eis iam lex subintrabat, ut 
 abundaret delictum et postea superabundaret gratia 
 per dominum Christum, qui finis est legis ad iustitiam 
 omni credenti.

Quid est, quod ait idem Iesus loquens ad populum: 
 et nunc circumauferte deos alienos qui sunt in uobis 
 et dirigite corda uestra ad dominum deum Israhel? 
 non enim credendi sunt adhuc habuisse apud se aliqua gentium 
 simulacra, cum superius eorum oboedientiam praedicauerit: 
 aut uero, si haberent, post tantas legis comminationes illa 
 eos prospera sequerentur, cum sic in eos uindicatum sit, 
 quod unus eorum de anathemate furtum fecerat. denique Iacob 
 dixit hoc eis qui cum illo exierant de Mesopotamia, ubi sic 
 idola colebantur, ut et Rachel paterna furaretur; sed post illam 
 admonitionem Iacob dederunt quae habebant: unde adparuit 
 hoc eis ita dictum esse, quia sciebat eos habere ille qui 
 dixerat. nunc uero post hanc admonitionem Iesu Naue nullus 
 tale aliquid protulit. nec tamen putandum est hoc illum

 

 
 
 
 inaniter praecepisse; non enim ait: et nunc auferte deos 
 alienos si qui sunt in uobis, sed omnino tamquam sciens 
 esse, qui sunt, inquit, in uobis. proinde propheta sanctus 
 in cordibus eorum esse cernebat cogitationes de deo alienas 
 a deo et ipsas admonebat auferri. quisquis enim talem cogitat 
 deum, qualis non est deus, alienum deum utique et falsum 
 in cogitatione portat. quis est autem qui sic cogitet deum 
 quemadmodum ille est? ac per hoc relinquitur fidelibus, 
 quamdiu peregrinantur a domino auferre a corde suo inruentia 
 uana phantasmata, quae se cogitantibus ingerunt, uelut talis 
 aut talis sit deus, qualis utique non est et dirigere cor ad 
 illum fideliter, ut, quemadmodum et quantum nobis expedire 
 nouit, ipse se insinuet per spiritum suum, donec absumatur 
 omne mendacium — unde dictum est: omnis homo mendax 
 — et transacta non solum inpia falsitate uerum etiam ipso 
 speculo et aenigmate facie ad faciem cognoscamus, sicut et 
 cogniti sumus, quemadmodum apostolus dicit: uidemus 
 nunc per speculum in aegnimate, tunc autem facie ad 
 faciem; nunc scio ex parte, tunc autem cognoscam 
 sicut et cognitus sum.

Et disposuit Iesus testamentum ad populum 
 in illo die et dedit illi legem et iudicium in Silo 
 coram tabernaculo domini dei Israhel. et scripsit 
 uerba haec in libro legum dei; et accepit lapidem 
 magnum et statuit illum Iesus sub<ter> terebintho 
 ante dominum. et dixit Iesus ad populum: ecce lapis 
 iste erit nobis in testimonium, quia hic audiuit 
 omnia quae dicta sunt a domino, quaecumque locutus

 

 
 
 
 est ad uos hodie: et hic erit uobis in testimonium 
 in nouissimis diebus, cum mentiti fueritis domino 
 deo uestro. haec uerba qui non in superficie tantum audiunt 
 sed aliquanto altius perscrutantur, nequaquam tantum uirum 
 tam insipientem putare debent, ut uerba dei quae locutus 
 est populo inanimum lapidem audisse crediderit: qui etiam 
 si ab artifice in hominis similitudinem effigiatus esset, inter 
 illos utique deputaretur, de quibus in psalmo canitur: aures 
 habent et non audient. neque enim idola gentium aurum 
 et argentum sola non audiunt et, si lapidea sint, audiunt. 
 sed per hunc lapidem profecto illum significauit, qui fuit 
 lapis offensionis non credentibus Iudaeis et petra scandali, 
 qui cum reprobaretur ab aedificantibus, factus est in caput 
 anguli. quem praefigurauit et illa petra quae potum sitienti 
 populo ligno percussa profudit, de qua dicit apostolus: bibebant 
 autem de spiritali sequenti petra; petra autem 
 erat Christus. unde et cultellis petrinis populum circumcidit 
 iste ductor egregius: qui cultri petrini cum illo etiam 
 sepulti sunt, ut profundum mysterium demonstrarent posteris 
 profuturum. sic ergo et istum lapidem quamquam uisibiliter 
 statutum spiritaliter debemus accipere in testimonium futurum 
 Iudaeis infidelibus, hoc est mentientibus, de quibus dicit 
 psalmus: inimici domini mentiti sunt ei. neque enim 
 frustra, cum iam dei famulus Moyses uel potius per eum 
 deus disposuisset ad populum testamentum, quod in arca 
 erat, quae dicta est arca testamenti, et in libris legis tanta 
 sacramentorum et praeceptorum multiplicitate conscriptis, 
 tamen etiam hic dictum est: disposuit Iesus ad populum 
 testamentum in illa die. repetitio quippe testamenti nouum

 

 
 
 
 testamentum significat; quod significat et Deuteronomium, 
 quod interpretatur secunda lex; quod significant et prioribus 
 confractis tabulae renouatae. multis enim modis significandum 
 quod uno modo inplendum fuit. iam uero quod sub<ter> terebintho 
 statutus est lapis, hoc significat quod uirga ad petram, 
 ut aqua proflueret. quia neque hic sine ligno statutus est 
 lapis. ideo autem subter. quia non fuisset in cruce exaltatus 
 nisi humilitate subiectus, uel quod illo tempore, quo id faciebat 
 Iesus Naue, adhuc obumbrandum mysterium fuit. terebinthi 
 etiam lignum medicinalem lacrimam exsudat, quae arbor a 
 septuaginta interpretibus hoc loco posita est quamuis secundum 
 alios interpretes quercus legatur. 
 
 Mirum est sane, quod saltem in nouissimis suis uerbis, 
 quibus populum adlocutus est Iesus homo dei, nihil eos 
 obiurgauit ex eo quod his gentibus pepercerunt, quas dominus 
 usque ad internecionem cum anathemate perdendas esse praecepit. 
 sic enim scriptum est: et factum est postquam 
 inualuerunt filii Israhel, et fecerunt Chananaeos 
 oboedientes, exterminio autem eos non exterminauerunt. 
 nam primo eos id non potuisse scriptura testata est; 
 sed nunc posteaquam praeualuerunt, ita ut facerent obaudientes, 
 quod non etiam exterminauerunt, utique contra praeceptum 
 domini factum est: quod non est cuiquam factum, 
 cum Iesus exercitum duceret. cur ergo non eos obiurgauit 
 adlocutione nouissima, quod in hoc domini praecepta neglexerint? 
 an forte quia prius dixit eos scriptura non potuisse, 
 utique antequam praeualerent, etiam cum praeualuissent 
 timuisse credendi sunt, ne forte paratis oboedire si parcere 
 noluissent, acrius eos aduersum se ex ipsa desperatione

 

 
 
 
 pugnare conpellerent et eos superare non possent? hunc ergo 
 eis humanum timorem dominus noluit inputare, etsi adparet 
 in eo quaedam subdefectio fidei: quae si fortis in eis esset, 
 ea sequerentur quae ipsum Iesum bellantem secuta sunt. 
 quia uero non in eis tanta fides fuit, etiam cum aduersariis 
 suis praeualuissent, pugnare cum eis usque ad interemptionem 
 eorum timore non ausi sunt. quem timorem, ut dixi, non de 
 malitia neque de superbia uel contemptu praecepti dominici, 
 sed de animi infirmitate uenientem noluit eis dominus inputare, 
 cum eis per legum nouissima loqueretur. unde et apostolus, 
 Alexander, inquit, aerarius multa mala mihi ostendit; 
 reddet illi dominus secundum opera ipsius. de illis 
 autem, qui eum periclitantem non malitia sed timore deseruerant, 
 ita locutus est: in prima mea defensione nemo 
 mihi adfuit sed omnes me dereliquerunt; non illis 
 inputetur.

QVAEST. I. In fine libri Iesu Naue breuiter narrator porrexit 
 historiam, quo usque filii Israhel ad colendos deos alienos 
 declinauerunt; in hoc autem libro ad ordinem reditur, quomodo 
 consequentia gesta fuerint post mortem Iesu Naue. non ergo ab 
 illo tempore incipit liber, quo populus ad colenda simulacra 
 defluxit, sed a prioribus interpositis temporibus, quibus ea 
 gesta sunt, post quae ad illa peruenit.

Et factum est postquam defunctus est Iesus, 
 interrogabant filii Israhel in domino dicentes: quis

 

 

 

 
 
 
 ascendet nobiscum ad Chananaeum dux ad bellandum 
 in eo? et dixit dominus: ludas ascendet; ecce dedi 
 terram in manu ipsius. hic quaeritur, utrum aliquis homo 
 ludas uocabatur, an ipsam tribum ita ut solet sic appellauit. 
 sed illi, qui interrogauerant dominum, post mortem Iesu Naue 
 ducem requirebant: unde putatur unius expressum hominis 
 nomen. uerum quia non solet duces nominare scriptura cum 
 constituuntur nisi commemorata etiam origine parentum et 
 constat post Iesum duces habuisse populum Israhel, quorum 
 primus est Gothoniel filius Cenez, rectius intellegitur nomine 
 Iudae tribum Iuda fuisse significatam. ab ipsa enim tribu 
 uoluit dominus incipere conteri Chananaeos. et cum populus 
 de duce interrogasset, ad hoc ualuit responsio domini, ut 
 scirent deum noluisse ab uniuerso populo bellari aduersus 
 Chananaeos. dixit ergo: ludas ascendet. et sequitur scriptura 
 narrans: et dixit ludas ad Symeon fratrem suum, 
 utique tribus ad tribum. non enim adhuc uiuebant illi filii 
 Iacob, qui dicti sunt ludas et Symeon, inter ceteros fratres 
 suos propriis nominibus appellati; sed dixit tribus Iuda ad 
 tribum Symeon: ascende mecum in sortem meam et 
 bellemus in Chananaeo, et ibo etiam ego tecum in 
 sortem tuam. manifestum est auxilium sibi tribum Iuda 
 alterius tribus postulasse, quod redderet, cum et illi in sua 
 sorte habere inciperent necessarium.

Et dixit Caleb: quicumque percusserit Ciuitatem 
 litterarum et anteceperit eam, et dabo ei 
 filiam meam Axam in uxorem. iam hoc et in libro Iesu

 

 
 
 
 
 Naue commemoratum est; sed utrum Iesu uiuente factum 
 sit et nunc per recapitulationem repetitum, an post eius 
 mortem, posteaquam dictum est: ludas ascendet, et coepit 
 ludas debellare Chananaeos, in quo bello ista omnia gesta 
 narrantur, merito quaeritur. sed credibilius est post mortem 
 Iesu factum, tunc autem per prolepsin, id est per praeoccupationem 
 commemoratum quemadmodum et alia. nunc enim 
 cum res gestae aduersus Chananaeos tribus Iuda exponerentur, 
 ita se narrationis ordo continet inter cetera Iudae facta bellica, 
 de quo post mortem Iesu dixerat dominus: ludas ascendet. 
 et postea descenderunt filii Iuda pugnare ad Chananaeum 
 qui habitabat [in] montana et austrum 
 et campestrem. et abiit ludas ad Chananaeum 
 inhabitantem in Chebron et exiit Chebron ex aduerso 
 — nomen autem erat Chebron <ante> Cariatharbocsepher 
 — et percussit Sesi et Achiman et 
 Cholmi filios Enac. et ascenderunt inde ad inhabitantes 
 Dabir. nomen autem Dabir [quod] erat ante 
 Ciuitas litterarum. et dixit Caleb: quicumque percusserit 
 Ciuitatem litterarum et anteceperit eam, 
 etdabo ei fi Ii a m mea m < A x am) in uxorem. constat ergo 
 ex hoc ordine gestarum rerum tam perspicuo post mortem Iesu 
 hoc esse factum. tunc uero, cum ciuitates datae ipsi Caleb 
 commemorarentur, progressus ex occasione narrator quod postea 
 factum est praeoccupauit. nec tamen frustra arbitror hoc de 
 filia Caleb data in uictoris praemium bis numero scripturam 
 commemorare uoluisse.

Alia nascitur quaestio de filia Caleb, quod in libro 
 Iesu Naue sic de illa dicitur: et factum est cum ingrederetur 
 ipsa, et consilium habuit cum eo dicens: 
 petam patrem meum agrum; et exclamauit de asino 
 et cetera, ubi agrum petit a patre atque concessus est, hic 
 autem, et factum est, inquit, cum ingrederetur ipse, 
 monuit eam Gothoniel, ut peteret a patre suo 
 agrum. sed in eo quod ibi dictum est: cum ingrederetur 
 ipsa, et hic dictum est: cum ingrederetur ipse, nihil 
 contrarium est; simul enim ingrediebantur uiam. quod uero 
 ibi dictum est: consilium habuit cum eo — id est cum 
 uiro suo — dicens: petam patrem meum agrum; et 
 exclamauit de asino, et petit, in eo quod habuit consilium 
 ibi monita est, ut peteret: quorum alterum ibi dictum est, 
 alterum hic. utrumque autem ita diceretur: "et consilium 
 habuit cum eo dicens: petam patrem meum agrum; ille autem 
 monuit eam. et exclamauit de asino". porro autem quod ibi 
 agrum refertur petisse nec nomen ipsius agri tacitum est, 
 hic uero, cum agrum petere monita fuerit a uiro suo, non 
 agrum petisse dicitur "clamans de subiugali" — quod ibi 
 dictum est "de asino" — sed redemtionem aquae — eo 
 quod in terram austri fuisset tradita — subiecitque scriptura: 
 et dedit ei Caleb secundum cor eius redemtionem 
 excelsorum et redemtionem humilium, quid sibi 
 uelit obscurum est; nisi forte ager ipse ideo petebatur, ut 
 haberet de fructibus eius unde aquam redimeret, cuius 
 inopia in illis regionibus erat quo nupta ducebatur. sed 
 "dedit ei Caleb redemtionem excelsorum et redemtionem 
 humilium" non uideo quid subaudiamus nisi 
 "fluentorum", excelsorum uidelicet in montanis, humilium in 
 campestribus siue in uallibus.

Et non hereditauit ludas Gazam et finem eius 
 et Ascalonem et finem eius et Accaron et finem 
 eius etAzotum et adiacentia eius. et erat dominus 
 cum Iuda. et hereditauit montem, quoniam non 
 potuit hereditare inhabitantes in ualle, quoniam 
 Rechab obstitit eis, et currus erant ei ferrei. quod 
 in libro Iesu Naue, cum illum locum tractarem. ubi scriptum 
 est: et dedit dominus Israheli omnem terram, cum 
 multas eius partes nondum possiderent, dixi ita posse intellegi 
 omnem terram datam, quia ea quae data non est in possessionem 
 data est in quandam exercitationis utilitatem: hoc 
 multo euidentius hic adparet, quandoquidem commemorantur 
 ciuitates, quas non hereditauit ludas, et dicitur: et erat 
 dominus cum Iuda. et hereditauit montem, quoniam non 
 potuerunt hereditare inhabitantes in ualle. quis enim non 
 intellegat etiam hoc ipsum ad id pertinuisse, quod erat 
 dominus cum Iuda. ne totum repente obtinendo extolleretur? 
 quod enim adiungit: quoniam Rechab obstitit eis, et 
 currus erant ei ferrei, quos currus timuerit, dictum est, 
 non dominus qui erat in Iuda, sed ipse ludas; cur autem 
 timuerit, cum quo dominus erat, si quaeritur, hoc est quod 
 prudenter intellegendum est refringere deum propitium etiam 
 in cordibus suorum nimiae prosperitatis excessus, ut in usum 
 eorum conuertat inimicos, non solum quando uincuntur inimici, 
 sed etiam quando metuuntur: illud ad commendandam largitatem 
 suam, illud ad eorum reprimendam elationem. nam 
 utique inimicus sanctorum est angelus satanae, quem tamen 
 sibi datum colaphizantem dicit apostolus, ne magnitudine 
 reuelationum extolleretur.

Et dederunt Caleb Chebron, sicut locutus est 
 Moyses; et hereditauit inde tres ciuitates filiorum 
 Enac et abstulit inde tres filios Enac. iam hoc dictum 
 est in libro Iesu Naue quoniam illo uiuo factum est; sed hic 
 recapitulando commemoratum est, cum de tribu Iuda, unde 
 fuit Caleb, scriptura loqueretur.

Quaeritur quomodo dictum sit: et Iebusaeum habitantem 
 in Hierusalem non hereditauerunt filii Beniamin; 
 et habitauit Iebusaeus cum filiis Beniamin in 
 Hierusalem usque in hodiernum diem, cum superius 
 legatur eadem ciuitas a Iuda capta et incensa interfectis in 
 ea Iebusaeis. sed cognoscendum est istam ciuitatem communem 
 habuisse duas tribus, ludam et Beniamin, sicut ostendit ipsa 
 diuisio terrarum, quae facta est a Iesu Naue. ipsa est enim 
 lebus quae Hierusalem. ideo duae istae tribus remanserunt 
 ad templum domini, quando ceterae excepta Leui, quae sacerdotalis 
 fuit et terras in diuisionem non accepit, separauerunt 
 se a regno Iuda cum leroboam. intellegendum est ergo a 
 Iuda quidem ciuitatem captam et incensam interfectis qui 
 illic reperti fuerant, sed non omnes Iebusaeos esse extinctos, 
 siue quia erant extra illam ciuitatem sine quia potuerunt 
 fugere: quos reliquos Iebusaeos admissos esse a filiis Beniamin, 
 [in] quibus cum Iuda erat ciuitas illa communis, in ea 
 simul habitare. quod ergo dictum est: non hereditauerunt 
 Iebusaeum filii Beniamin, intellegendum quod nec tributarios 
 eos facere potuerunt sine uoluerunt. aut certe "non 
 hereditauit Iebusaeum" dictum est, quia non sine illo tenuit 
 terram quae ab illo possidebatur.

Et non hereditauit Manasses Bethsan, quae 
 est Scytharum ciuitas. ipsa hodie perhibetur Scythopolis 
 dici. potest autem mouere, quomodo in illis partibus multum 
 ab Scythia diuersis potuerit esse Scytharum ciuitas. sed 
 similiter potest mouere, quomodo tam longe a Macedonia 
 Macedo Alexander condiderit Alexandriam ciuitatem, quod 
 utique fecit longe lateque bellando. ita etiam, cum Scythae 
 aliquando bellando in loginqua progrederentur, istam condere 
 potuerunt. nam legitur in historia gentium uniuersam paene 
 Asiam Scythas aliquando tenuisse, cum regi Aegyptiorum illi 
 qui eis ultro bellum indixerat irent obuiam, quorum aduentu 
 territus se in suum regnum recepit.

Et non hereditauit Manasses Bethsan, quae 
 est Scytharum ciuitas, neque filias eius. "filias eius" 
 dicit ciuitates, quas ipsa quasi metropolis instituerat.

Et factum est quando praeualuit Israhel, et 
 posuit Chananaeum in tributum et auferens non abstulit 
 eum. iam tale aliquid dictum est in libro Iesu Naue 
 paene ipsis uerbis. proinde aut hic per anacephalaeosin dicitur 
 aut illic per prolepsin dictum est, id est aut hic recapitulando 
 aut illic praeoccupando.

Et contribulauit Amorrhaeus filios Dan in 
 monte, quoniam non permisit eos descendere in uallem. 
 et hoc similiter aut in libro Iesu Naue praeoccupando 
 commemoratum est aut hic recapitulando.

Et ascendit angelus domini super Clauthmontem. 
 scriptor libri hoc nomine appellauit locum, quia postea scripsit; 
 nam quando angelus domini super eum ascendit, nondum sic 
 appellabatur. a ploratione quippe nomen accepit, eo quod 
 graece *Xao6(i.6<; ploratio dicitur. ibi enim populus fleuit, cum 
 audisset ab hoc angelo uerba domini uindicantis in eos, quod 
 inoboedientes fuissent, quia non exterminauerunt populos 
 secundum praeceptum eius, quibus praeualuerunt, eligentes 
 eos facere tributarios quam interimere et perdere, quemadmodum 
 iusserat dominus. quod siue contemto dei mandato 
 siue timore fecerint, ne hostes aduersum se acrius pugnare 
 pro salute obtinenda quam pro tributo non dando cogerent, 
 sine dubio peccauerunt uel spernendo quod diuinitus imperatum 
 est uel non praesumendo quod eos posset qui imperauerat 
 adiuuare. quod ideo per Iesum noluit eis dicere — si tamen 
 adhuc eo uiuente iam fieri praeceperat et non potius praeoccupando 
 commemoratum fuerat quod illo mortuo fieri coepit — 
 quia hoc omnibus uoluit exprobrare per angelum; nondum 
 autem omnes id fecerant uiuente Iesu, etsi aliqui forte iam 
 coeperant. credibilius est tamen nihil tale fieri coeptum uiuente 
 Iesu Naue tantumque terrarum sub illo tenuisse filios Israhel 
 quantum eis ad considendum sufficeret, quamuis in sortibus 
 suis haberent unde crescendo et conualescendo adhuc aduersarios 
 exterminarent. proinde post mortem Iesu, posteaquam 
 praeualuerunt, ut hoc possent facere, maluerunt eos habere 
 tributarios secundum uoluntatem suam quam interimere et 
 perdere secundum uoluntatem dei; propter hoc ad eos corripiendos 
 angelus missus est. quod uero commemoratum est

 

 
 
 
 in libro Iesu Naue, magis existimo praeoccupando commemoratum, 
 quod post eius mortem uel futurum esse iam ipse 
 nouerat prophetico spiritu, si ab illo liber conscriptus est, 
 qui appellatur Iesu Naue, uel, si ab alio scriptus est, iam 
 factum esse sciebat post mortem Iesu, quod in illo libro 
 praeoccupando commemorauit.

Quid est quod angelus domini inter cetera diuinae 
 comminationis dicit: non adiciam transmigrare populum 
 quem dixi eicere [non auferam] eos a facie uestra; et 
 erunt uobis in angustias et dii eorum erunt uobis in 
 scandalum, nisi ut intellegamus nonnulla etiam de ira dei 
 uenire peccata? ut enim dii gentium, inter quas non a se 
 exterminatas Israhelitae habitare uoluerunt, essent eis in scandalum, 
 id est facerent eos scandalizari in domino deo suo 
 eoque offenso uiuere indignans hoc comminatus est deus: 
 quod certe manifestum est magnum esse peccatum.

Et dimisit Iesus populum; et abierunt filii 
 Israhel unusquisque in domum suam et unusquisque 
 in hereditatem suam hereditare terram. hoc per recapitulationem 
 iterari nulla dubitatio est. nam et mors ipsius 
 Iesu Naue etiam in hoc libro commemoratur, ut tamquam 
 ab exordio cuncta breuiter insinuentur, ex quo eis dominus 
 dedit terram, et quemadmodum sub ipsis iudicibus uixerint 
 quaeue perpessi sint; atque iterum reditur ad ipsorum iudicum 
 ordinem ab eo qui primus est constitutus.

Et surrexit generatio altera post eos, qui non 
 scierunt dominum et opera eius quae fecit Israhel. 
 exposuit quomodo dixerit "non scierunt dominum", in illis 
 uidelicet praeclaris et mirabilibus operibus, per quae factum 
 est ante illos, ut Israhel sciret dominum.

Et seruierunt Baal et Astartibus. solet dici Baal 
 nomen esse apud gentes illarum partium Iouis, Astarte autem 
 Iunonis, quod et lingua punica putatur ostendere. nam Baal 
 Punici uidentur dicere dominum: unde Baalsamen quasi 
 dominum caeli intelleguntur dicere; Samen quippe apud eos 
 caeli appellantur. Iuno autem sine dubitatione ab illis Astarte 
 uocatur. et quoniam istae linguae non multum inter se differunt, 
 merito creditur hic de filiis Israhel hoc dicere scriptura, 
 quod Baal seruierunt et Astartibus, quia Ioui et Iunonibus. 
 nec mouere debet, quod non dixit Astarti, id est lunoni, sed, 
 tamquam multae sint Iunones, pluraliter hoc nomen posuit. 
 ad simulacrorum enim multitudinem referri uoluit intellectum, 
 quoniam unumquodque Iunonis simulacrum Iuno uocabatur; 
 ac per hoc tot Iunones quot simulacra intellegi uoluit. uarietatis 
 autem causa existimo Iouem singulariter, Iunones pluraliter 
 commemorare uoluisse; nam eadem causa plurium 
 simulacrorum etiam Ioues pluraliter dici possent. hoc autem, 
 id est nomine plurali Iunones in graecis secundum Septuaginta 
 reperimus, in latinis autem singulariter erat. quorum in illo, 
 qui non habebat Septuaginta interpretationem, sed ex hebraeo 
 erat. Astaroth legimus nec Baal, sed Baalim. quodsi forte 
 aliud in hebraea uel syra lingua nomina ista significant, deos 
 tamen alios fuisse constat et falsos, quibus Israhel seruire 
 non debuit.

Et uendiditeosin manu inimicorum suorum 
 in circuitu. quaeri solet quare dixerit "uendidit" tamquam 
 aliquod pretium intellegatur datum. sed et in psalmo legitur: 
 uendidisti populum tuum sine pretio, et apud

 

 
 
 
 prophetam: gratis uenditi estis et non cum argento 
 redimemini. quare ergo "uenditi", si "gratis" et "sine 
 pretio" et non potius donati? an forte scripturarum locutio 
 est, ut uenditus etiam qui donatur dici possit? hic autem 
 sensus est optimus in eo, quod dictum est: gratis uenditi 
 estis, et: uendidisti populum tuum sine pretio, 
 quia illi, quibus tradidisti populum, inpii fuerunt, non deum 
 colendo tradi sibi illum populum meruerunt, ut ipse cultus 
 tamquam pretium uideretur. quod uero dictum est: neque 
 cum argento redimemini, non ait: neque cum pretio, 
 sed: neque cum argento, ut pretium redemtionis intellegamus, 
 quale dicit apostolus Petrus: non enim argento 
 et auro redemti estis sed pretioso sanguine tamquam 
 agni inmaculati. in argento enim propheta omnem 
 pecuniam significauit, ubi ait: non cum argento redimemini, 
 quoniam pretio quidem sanguinis Christi, non tamen 
 pretio pecuniario fuerant redimendi. 
 
 In eo, quod dominus dicit: et ego non adponam auferre 
 uirum a facie ipsorum de gentibus quas reliquit 
 <Iesus> filius Naue; et dimisit ad tentandum in 
 eis Israhel, si obseruant uiam domini abire in eam 
 quemadmodum custodierunt patres eorum an non. 
 et dimisit dominus gentes has, ut non - auf err e t 
 illas celeriter, et non tradidit illas in manu Iesu, 
 satis ostenditur causa. quare non Iesus omnes illas gentes 
 bellando deleuerit; quia hoc si fieret, non essent in quibus 
 isti probarentur. poterant autem esse ad utilitatem ipsorum,

 

 
 
 
 si tentati in eis non reprobi inuenirentur eisque talibus inuentis, 
 quales eos esse debere praeceperat dominus, iam gentes illae 
 auferrentur a facie eorum, si ita uiuerent, nec bellis eos 
 exerceri oporteret. uerba enim domini hucusque accipienda sunt: 
 propter quod tanta dereliquit gens haec testamentum 
 meum, quod mandaui patribus eorum, et 
 non oboedierunt uoci meae, et ego non adponam 
 auferre uirum a facie ipsorum — id est aduersarium 
 — cetera uero uerba scriptoris sunt exponentis, unde dixerit 
 dominus non se ablaturum uirum de gentibus quas reliquit 
 Iesus filius Naue. deinde subiungens, qua causa dereliquerit, 
 et dimisit, inquit ad tentandum in eis Israhel, si 
 obseruant uiam domini abire in eam, quemadmodum 
 custodierunt patres eorum an non, eos uolens 
 intellegi patres custodisse uiam domini, qui fuerunt cum Iesu, 
 id est eo tempore quo ille uiuebat. generationem quippe 
 alteram superius retulit surrexisse post illos, qui uixerunt cum 
 Iesu, et ab ipsis coepisse transgressiones quae offenderent 
 dominum: pro quibus tentandis, id est probandis, relictae 
 fuerant gentes nec exterminatae per Iesum. 
 
 
 Deinde ne putaretur hoc Iesus consilio suo tamquam 
 humano egisse, ut gentes illae relinquerentur, subiungit 
 scriptura: et dimisit dominus gentes has, ut non 
 auferret illas celeriter; et non tradidit eas in manu 
 Iesu. deinde sequitur: et hae gentes quas reliquit 
 Iesus, ut tentaret in eis Israhel, omnes qui nescierunt 
 omnia bella Chanaan, uerum propter generationes 
 filiorum Israhel docere illos bellum. erat

 

 
 
 
 ergo ista causa in eorum tentatione, ut bellare discerent, id 
 est, ut tanta pietate et oboedientia legis dei bellarent quanta 
 patres eorum qui domino deo etiam bellando placuerunt, non 
 quia optabile aliquid est bellum, sed quia pietas laudabilis 
 et in bello. quod autem sequitur: uerum qui ante illos 
 11 non scierunt illas, quid nisi gentes uult intellegi, quas 
 nescierunt bellando qui fuerunt ante istos, quorum tentationi, 
 hoc est probationi relictae sunt? deinde commemorans quae 
 sint, quinque, inquit, satrapias alienigenarum, quas 
 in libris Regnorum manifestius exprimit. satrapiae autem dicuntur 
 quasi parua regna, quibus satrapes praeerant: quod 
 nomen in illis partibus cuiusdam honoris est siue fuit. et 
 omnem, inquit, Chananaeum et Sidonium et Euaeum 
 inhabitantem Libanum a monte Hermon usque ad 
 Laboemath. et factum est, ut tentaretur in ipsis 
 Israhel. tamquam diceret: hoc autem factum est, ut tentaretur 
 in ipsis Israhel, scire si audient mandata domini; 
 non ut sciret deus omnium cognitor etiam futurorum, sed ut 
 scirent ipsi et sua conscientia uel gloriarentur uel conuincerentur 
 utrum audirent mandata domini, quae mandauit 
 patribus eorum in manu Moysi. quoniam ergo manifestati 
 sibi sunt non se oboedisse deo in his gentibus quae 
 ad eorum tentationem, id est exercitationem atque probationem 
 fuerant derelictae, propterea dixit deus uel illa, in quibus 
 aperte missus angelus et locutus expressius est, uel paulo 
 ante, ubi ait: propter quod tanta dereliquit gens 
 haec testamentum meum, quod mandaui patribus 
 eorum, et non oboedierunt uoci meae, et ego non 
 adponam auferre uirum a facie ipsorum.

 

 
 
 
 
 Dictum est autem in Deuteronomio ex persona dei loquentis 
 de istis gentibus aduersariis: non eiciam illos in anno 
 uno, ne fiat terra deserta et multiplicentur in te 
 bestiae ferae; paulatim eiciam illos, donec multiplicemini 
 et crescatis et hereditetis terram. poterat 
 hanc promissionem suam seruare dominus erga oboedientes, 
 ut exterminatio gentium illarum crescentibus Israhelitis partibus 
 fieret, cum eorum multitudo terras unde aduersarii 
 exterminarentur desertas esse non sineret. quod autem ait: 
 ne multiplicentur in te bestiae ferae, mirum si non 
 bestiales quodam modo cupiditates et libidines intellegi uoluit, 
 quae solent de repentino successu terrenae felicitatis existere. 
 neque enim deus homines exterminare poterat et bestias non 
 poterat uel perdere uel nasci potius non permittere.

Et excitauit dominus saluatorem Israhel et 
 saluauit eos. deinde uelut quaereretur quem saluatorem, 
 Gothoniel, inquit, filium Cenez. accusatiuum enim casum 
 hic debemus accipere, tamquam diceretur " Gothonielem". 
 aduertendum est autem quod saluatorem dicat etiam hominem, 
 per quem deus saluos faciat. nam clamauerunt filii Israhel 
 ad dominum; et excitauit dominus saluatorem Israhel 
 et saluauit eos, Gothoniel filium Cenez fratrem Caleb 
 iuniorem ipsius, et exaudiuit eos. inter illa autem quae 
 appellantur uxsppotTot , hoc genus rarum est, quoniam habet et 
 illud quod Graeci uocant uotspoXr/tfav . quod enim ait postea: 
 et exaudiuit eos, si prius ponatur, fit sermo lucidior. nam 
 ordo est: et clamauerunt filii Israhel ad dominum. et exaudiuit 
 eos et excitauit dominus saluatorem Israhel. deinde quod hic 
 interpositum est: et saluauit eos, et postea dictum est:

 

 
 
 
 Gothoniel — uelut Gothonielem — filium Cenez, si ita 
 diceretur, planius fieret: et excitauit dominus saluatorem 
 Israhel Gothoniel filium Cenez et saluauit eos.

Quadraginta annos quieuisse terram promissionis a 
 bellis sub Gothoniele iudice scriptura testatur: quantum 
 temporis primordia Romani imperii sub Numa Pompilio 
 tantummodo rege pacata habere potuerunt.

Quaeri potest utrum mentitus fuerit Aod iudex, quando 
 occidit Eglom regem Moab. cum enim solus soli insidiaretur, 
 ut eum percuteret, hoc illi ait: uerbum occultum mihi 
 est ad te, rex. ut ille a se omnes, qui cum illo fuerant, 
 remoueret. quod cum factum esset, iterum dixit Aod: uerbum 
 dei mihi ad te, rex. sed potest non esse mendacium, quandoquidem 
 uerbi nomine solet etiam factum appellare scriptura; 
 et reuera ita erat. quod autem dixit: uerbum dei, intellegendum 
 est hoc illi deum ut faceret praecepisse, qui eum populo 
 suo excitauerat saluatorem, sicut illis temporibus talia fieri 
 diuinitus oportebat.

Merito quaeritur quomodo fuerit "exilis ualde rex 
 Eglom" "et concluserunt adipes uulnus," quando 
 percussus est. sed intellegendum est ea locutione dictum, 
 quae solet a contrario intellegi; sicut dicitur lucus, quod 
 minime luceat, et abundare respondetur, quod non est, et 
 benedixit regi pro maledixit, sicut scriptum est in Regnorum 
 libro de Nabuthe. nam in ea interpretatione, quae non 
 secundum Septuaginta, sed ex hebraeo est, ita inuenimus: 
 erat autem Eglom crassus nimis.

Et exiit Aod foras et transiit obseruantes et 
 clausit ianuas domus superioris super eum et coartauit. 
 hoc recapitulando dictum est, quod fuerat praetermissum. 
 nam prius hoc fecisse intellegendum est et sic de 
 superioribus descendisse et transisse obseruantes.

Quomodo pueri regis Eglom claui aperuerint quod 
 Aod claui non clauserat, potest mouere, aut, si ille claui 
 clauserat, quomodo secum eam non auferret, ut isti nec claui 
 aperire possent. proinde aut alia clauis adlata est aut tale 
 clusurae genus fuit, quod sine claui posset claudi nec sine 
 claue aperiri. nam sunt quaedam talia, sicut ea quae ueruclata 
 dicuntur.

Sub iudice Aod octoginta annos pacem habuit 
 Israhel in terra promissionis duplicato scilicet tempore quam 
 fuit memorabile Romanorum sub rege Numa Pompilio.

Et post eum surrexit Samegar filius Anath et 
 percussit alienigenas in sexcentos uiros praeter 
 uitulos boum et saluauit Israhel. quomodo post Aod 
 iste pro Israhel pugnauerit et dictus sit saluasse Israhel 
 potest esse quaestio; non enim rursus fuerant captiuati uel 
 iugo seruitutis innexi. sed intellegendum ita dictum" saluauit," 
 non quia nocuerit aliquid hostis, sed ne permitteretur nocere: 
 quem credendum est bello coepisse tentare et huius uictoria 
 fuisse depulsum. sed quid sibi uelit quod addidit: praeter 
 uitulos boum, obscurum est. an forte et boum stragem 
 pugnando fecit et ita dictum est eum occidisse sexcentos 
 uiros praeter illud quod fecit de bubus occisis? sed quare

 

 
 
 
 uitulos? an graecae locutionis consuetudo est etiam uitulos 
 eos appellare, qui grandes sunt? nam ita loqui uulgo in 
 Aegypto perhibentur, sicut apud nos pulli appellantur gallinae 
 cuiuslibet aetatis. non autem habet interpretatio ex hebraeo 
 "praeter uitulos boum," sicut ista quae secundum Septuaginta 
 est; sicut habet illa ex hebraeo: uomere occisos 
 sexcentos uiros, quod ista non habet.

Quid est quod respondens Barac Debborae ait: si 
 ibis, ibo, et si non ieris mecum, non ibo, quoniam 
 nescio diem in qua prosperat angelum dominus 
 mecum, quasi a prophetissa diem audire non potuerit? nec 
 illa diem respondit, sed perrexit cum illo. et quid est: 
 prosperat angelum dominus mecum? an hic demonstratum 
 est, quia et angelorum actus prosperantur, id est 
 adiuuantur a domino, ut feliciter cedant? an locutionis est 
 "prosperat angelum mecum," id est facit mecum prospera 
 per angelum?

Et pauefecit dominus Sisaram et omnes 
 currus eius. ecce quemadmodum commendat scriptura agere 
 deum in cordibus. ut det exitum rebus, quem constituit. 
 utique enim pauefecit uel obstupefecit Sisaram, ut traderet 
 eum.

Vbi Iahel mulier, quae occidit Sisaram, cum 
 locuta esset ad Barac qui eum quaerebat, scriptum est de 
 ipso Barac, quia intrauit ad eam: animaduertendum est 
 non esse consequens, ut, cum scriptura dicit de uiro quod 
 intrauit ad aliquam feminam, iam etiam concubuisse credatur. 
 assidue quippe sic loquitur scriptura: intrauit ad eam, ut 
 nolit intellegi nisi quod ei mixtus sit. hic ergo proprie dictum

 

 

 

 
 
 
 est "intrauit ad eam," id est in domum eius intrauit, non 
 ut per haec uerba intellegatur concubitus.

In cantico Debborae dicitur: defecerunt habitantes 
 in Israhel, defecerunt, donec surrexit Debbora, 
 donec surrexit mater in Israhel. elegerunt ut panem 
 hordeaceum deos nouos; tunc expugnauerunt ciuitates 
 principum. hic intermixtus ordo uerborum obscuritatem facit 
 et quaestionem mouet. quomodo enim intellegatur: elegerunt 
 ut panem hordeaceum deos nouos; tunc expugnauerunt 
 ciuitates principum? quasi tunc eis fauerit deus ad 
 expugnandas ciuitates principum, quando elegerunt ut 
 panem hordeaceum deos nouos. sed in aliis iam 
 scripturarum locis saepe didicimus quemadmodum fiant hyperbata, 
 quorum directione cum uerba ad ordinem redeunt sensus 
 explanatur. iste ergo est ordo: defecerunt habitantes in Israhel, 
 defecerunt; elegerunt ut panem hordeaceum deos nouos, donec 
 surrexit Debbora, donec surrexit mater in Israhel; tunc expugnauerunt 
 ciuitates principum.

Quaeri potest quomodo dictum sit: elegerunt ut 
 panem hordeaceum deos nouos, cum panis hordeaceus, 
 quamuis sit in comparatione triticei panis abiciendus, tamen 
 etiam ipse pascat et uitale alimentum sit; dii autem noui, 
 quos dicuntur elegisse qui defecerunt a deo uiuo, non possunt 
 in alimentis animae deputari, sed potius in uenenis. an 
 hactenus accipienda est similitudo, quatenus ualet, ut propter 
 hoc solum dictum intellegatur, quia, sicut plerumque fastidio 
 fit, ut eligenda reiciantur et aspernanda delectent, ita uitio 
 prauae uoluntatis tamquam languore fastidii, cum esset deus 
 eorum uerus, in falsis elegerunt nihil aliud quam nouitatem

 

 
 
 
 spreta ueritate, atque ita cibum mortiferum tamquam panem 
 hordeaceum elegerunt non se arbitrantes inde perituros, sed 
 etiam inde uitam uelut esca innoxia licet uiliore sumturos? 
 secundum opinionem ergo eorum similitudo posita est 
 animique languorem, non secundum ueritatem. nam dii illi 
 noui nullis sunt cibis uitalibus comparandi.

Et factum est quando clamauerunt filii 
 Israhel ad dominum propter Madian, et misit dominus 
 uirum prophetam ad filios Israhel et dixit 
 eis. cur non dicatur nomen huius prophetae, quod ualde 
 scripturis inusitatum est, latens causa est; non tamen nullam 
 esse arbitror. sed quia post uerba, quibus exprobrauit inoboedientiam 
 populo, sequitur scriptura dicens: et uenit angelus 
 domini et sedit sub quercum quae erat in 
 Ephra, non absurde intellegitur iste angelus significatus nomine 
 uiri, ut, posteaquam haec uerba dixit, uenerit ad quercum 
 memoratam et ibi sederit. nomine enim uirorum solere 
 appellari angelos notum est, quamuis eum, qui esset angelus, 
 appellatum esse prophetam non facile nec euidenter occurrat; 
 eum sane, qui propheta esset, dictum angelum legimus. sed 
 si angelorum dicta prophetica nota sunt, id est quibus futura 
 praenuntiauerunt, cur non possit angelus prophetae nomine 
 nuncupari? uerum tamen, ut dixi, expressum et manifestum 
 de hac re testimonium non occurrit.

Quod angelus dicit ad Gedeon: dominus tecum 
 potens in fortitudine, nominatiuus casus est, non uocatiuus; 
 hoc est: "dominus potens tecum est", non" tu potens".

Aduertendum est dixisse angelum tamquam ex 
 domini auctoritate: nonne ecce misi te? cum loqueretur

 

 

 
 
 
 ad Gedeon. quis enim eum misit, nisi qui ad eum angelum 
 misit? Debbora uero non ait ad Barac: "nonne mandaui tibi"? 
 sed ait: nonne mandauit dominus deus Israhel tibi? 
 hic autem non dictum est: nonne ecce misit te dominus? sed: 
 nonne ecce misi te?

Vbi respondet Gedeon ad angelum: in me, domine 
 — hoc est: in me intende — in quo saluabo Israhel? 
 ecce mille mei humiliores in Manasse? intellegitur 
 praepositus fuisse mille hominum, quos graece Xtl..tdPXłju; 
 appellat scriptura. an quid aliud?

Animaduertendum est quod Gedeon non ait angelo: 
 offeram tibi sacrificium, sed ait: offeram sacrificium 
 meum et ponam in conspectu tuo. unde intellegendum 
 est non eum angelo, sed per angelum sacrificium offerre uoluisse. 
 quod et ipse angelus euidenter ostendit, qui non ab 
 eo sacrificium tamquam sibi sumsit, sed ait illi: accipe 
 carnes et azymos et pone ad petram illam et ius 
 effunde. et cum hoc fecisset Gedeon, extendit angelus 
 domini summum uirgae quae in manu eius et tetigit 
 carnes et azymos; et accensus est ignis de petra 
 et comedit carnes et azymos. ita etiam ipse angelus 
 in sacrificio quod obtulit Gedeon officium ministrantis 
 inpleuit; ignem quippe homo minister ut homo sine miraculo 
 subiecisset, quem mirabiliter ut angelus iste subiecit. denique 
 tunc cognouit Gedeon quod angelus domini esset; nam hoc 
 scriptura continuo subdidit: et uidit Gedeon quoniam 
 angelus domini est. prius ergo tamquam cum homine 
 loquebatur, quem tamen hominem dei credidit, ut coram ipso

 

 
 
 
 sacrificium uellet offerre uelut adiuuandus eius praesentia 
 sanctitatis.

Quaeri potest quare Gedeon ausus fuerit sacrificium 
 offerre deo praeter locum ubi iusserat deus. praeter 
 tabernaculum quippe suum deus prohibuerat sacrificari sibi 
 cui tabernaculo templum postea successit. tempore autem, quo 
 fuit Gedeon, tabernaculum dei erat in Silo; atque ideo illic 
 tantum legitime posset sacrificari. sed intellegendum est quod 
 illum angelum primo prophetam putauerat et tamquam deum 
 illum consuluerat de offerendo sacrificio: quod ille si prohibuisset, 
 non utique fieret; sed quoniam adprobauit et ut fieret 
 annuit, dei auctoritatem Gedeon in faciendo secutus est. ita 
 quippe deus legitima illa constituit, ut leges non sibi, sed 
 hominibus daret. unde quodcumque praeter illa ipse praecepit, 
 non a transgressoribus, sed potius a piis et oboedientibus 
 inpletum intellegendum est: sicut Abraham de immolando 
 filio. nam sic et Helias extra tabernaculum domini ad conuincendos 
 sacerdotes idolorum sacrificauit: quod ex praecepto 
 domini fecisse intellegendus est, qui ei tamquam prophetae 
 reuelatione atque inspiratione iussit ut faceret. quamquam 
 tanta consuetudo praeter tabernaculum sacrificandi crebuerat, 
 ut etiam Salomon in excelsis sacrificasse inueniatur nec eius 
 sacrificium fuisse reprobatum. et tamen notantur reges, qui 
 inter opera laudabilia sua non destruxerunt excelsa, ubi contra 
 legem dei populus sacrificare consueuerat, et qui destruxit 
 maiore praedicatione laudatur. ita deus consuetudinem populi 
 sui, qua praeter eius tabernaculum tamen non diis alienis offerebant, 
 sed domino deo suo, sustinebat potius quam uetabat

 

 
 
 
 etiam sic exaudiens offerentes. hoc autem, quod Gedeon fecit, 
 quis non intellegat per angelum procuratum ut prophetice 
 fieret, in qua prophetia petra illa commendaretur? cui quidem 
 petrae non sacrificatum est, sed de illa ignis commemoratur 
 exisse, quo sacrificium consumeretur. siue enim per aquam, 
 quam percussa petra effudit in eremo, siue per ignem donum 
 spiritus sancti significatur, quod ditissime dominus Christus 
 effudit super nos. nam et in euangelio significatum est hoc 
 donum per aquam, ubi ipse dominus ait: si quis sitit, 
 ueniat et bibat. qui credit in me, sicut dicit scriptura, 
 flumina de uentre eius fluent aquae uiuae; 
 ubi euangelista subiunxit: hoc autem dicebat de spiritu 
 quem accepturi erant credentes in eum. significatum 
 est et per ignem, ubi ueniente illo super congregatos legitur: 
 uisae sunt illis linguae diuisae uelut ignis, qui 
 et insedit super unumquemque eorum; et ipse dominus 
 ait: ignem ueni mittere super terram.

Et factus est numerus eorum qui lambuerunt 
 manu sua, lingua sua trecenti uiri. plerique 
 latini codices non habent "manu sua", sed tantummodo 
 "lingua sua", quoniam sic intellexerunt quod supra dictum 
 est: sicut canes; graecus autem utrumque habet: manu 
 sua, lingua sua, ut intellegatur quod manu aquam raptam 
 in os proiciebant. et hoc erat simile bibentibus canibus, qui 
 non ore adposito sicut boues aquam ducunt quam bibunt, sed 
 lingua in os rapiunt, sicut etiam isti fecisse intelleguntur, 
 sed cum manu in os aquam proicerent, quam lingua exciperent. 
 nam et interpretatio ex hebraeo planius id habet his

 

 
 
 
 uerbis: fuit itaque numerus eorum qui manu in os 
 proiciente aquam lambuerant trecenti uiri. neque 
 enim solent homines ita bibere, ut sine opere manus lingua 
 sicut canes aquam hauriant; aut uero istis praeceptum fuerat 
 ut hoc facerent. sed cum ad bibendum descendissent ad 
 aquam, multi genu fixo biberunt, quod facilius et minore 
 labore fieret; pauci uero, quia non flexo genu se incuruauerunt, 
 ut canes biberunt, sed aquam manu in os iactam. quorum 
 numerus, quia trecenti erant, signum insinuat crucis 
 propter litteram T graecam, qua iste numerus significatur. 
 per quam etiam gentes magis in crucifixum credituras praefiguratum 
 est, quod littera graeca est. unde Graecorum nomine 
 apostolus omnes gentes significat, cum dicit: Iudaeo 
 primum et Graeco, et: Iudaeis et Graecis, saepe ita 
 commemorans circumcisionem et praeputium, quod in linguis 
 gentium graeca ita excellat, ut per hanc omnes decenter significentur. 
 iste numerus et in uernaculis Abrahae animaduertendus 
 est, per quos fratrem ab hostibus liberauit, quando 
 eum Melchisedec in magno mysterio benedixit. quod enim 
 exuberant illic decem et octo — nam trecenti decem et octo 
 fuisse referuntur — uidetur mihi significatum quo etiam tempore 
 fieret, id est tertio, quod futurum erat sub gratia. nam 
 primum est ante legem, secundum sub lege, tertium sub 
 gratia. singula uero tempora senario numero significata sunt 
 propter perfectionem; nam ter seni decem et octo sunt. unde 
 et illa mulier decem et octo annos habebat in infirmitate, 
 quam curuam saluator cum inuenisset erexit et a diaboli

 

 
 
 
 alligamento, ut euangelium indicat, soluit. nam quod ita isti 
 probati sunt, per quos uinceret Gedeon, ut similes in bibendo 
 canibus dicerentur, significat quod contemtibilia et ignobilia 
 elegit dominus; pro contemtu enim habetur canis. unde dicit: 
 non est bonum tollere panem filiorum et mittere 
 canibus; et Dauid, ut se tamquam contemtibilem abiceret, 
 canem se appellauit loquens ad Saul.

Quid sibi uult quod scriptum est de Gedeon: 
 descendit ipse et Phara puer eius in partem quinquaginta 
 qui erant in castris? quod latini quidam codices 
 habent: in eam partem in qua erant quinquageni 
 custodes in castris, alii uero: in partem quinquagesimam 
 in castra; obscurum quippe dictum plures 
 sententias interpretum fecit. sed aut ea pars castrorum erat, 
 . quam seruabant quinquaginta custodes, aut, si quinquageni 
 intellegendi sunt circumquaque seruasse, in unam partem isti 
 descenderunt ubi erant quinquaginta.

Quod ille, qui proximo suo somnium narrauit, 
 quod audiuit Gedeon, ut de uictoria futura confirmaretur, dixit 
 se uidisse mensam panis hordeacei uoluentem in castris et 
 percutientem tabernaculum Madian et subuertentem, hoc intellegendum 
 arbitror quod de canibus, quia per contemptibilia 
 mundi — quod significat mensa panis hordeacei — saluator 
 superbos fuerat confusurus.

Quod exclamari iussit Gedeon a trecentis suis: gladius 
 domino et Gedeon, id est huic Gedeon, hoc significat, 
 quod gladius id erat operaturus, quod domino placeret 
 et Gedeon.

Quaeri solet quid sit ephud" uel "ephod. quod quidem 
 si sacerdotale est indumentum, quod plerique dicunt, uel 
 potius superindumentum, quod £ zv5u[i.a graece dicitur uel 
 έπωμίς :, quod magis superhumerale interpretari latine potest, 
 merito mouet quomodo de tanto auro Gedeon id fecerit. nam 
 ita scriptum est: et factum est pondus inaurium aurearum 
 quas petierat sicli mille septingenti auri 
 praeter brachialia et torques et operimenta purpurea 
 quae erant super reges Madian, praeter torques 
 quae erant in ceruicibus camelorum ipsorum. 
 et fecit illud Gedeon in ephud et statuit 
 illud in ciuitate sua in Ephra. et fornicatus est 
 omnis Israhel post illud ibi et factum est Gedeon 
 et domui eius in scandalum. quomodo ergo ista uestis 
 de tanto auro fieri potuit? nam et mater Samuelis fecit filio 
 suo, sicut legimus, ephud bar, quod nonnulli interpretati sunt 
 "ephud lineum", quando eum dedit domino in templo nutriendum: 
 ubi euidentius adparet hoc genus esse indumenti. an 
 ideo dictum est: statuit illud in ciuitate sua, ut hinc 
 intellegeretur aureum fuisse factum? non enim dictum est 
 "posuit", sed "statu it", quoniam ita erat solidum et uali- . 
 dum, ut statui posset, hoc est positum stare. 
 
 Hoc ergo inlicitum cum fecisset Gedeon, fornicatus est 
 post illud omnis Israhel, id est sequendo illud contra 
 legem dei. ubi non frustra quaeritur, cum idolum non fuerit, 
 id est cuiusquam dei falsi et alieni simulacrum, sed ephud, 
 id est unum de sacramentis tabernaculi quod ad uestem sacerdotalem 
 pertineret, quomodo fornicationem scriptura dicat

 

 
 
 
 populi ista sectantis atque uenerantis. ideo scilicet, quod praeter 
 tabernaculum dei, ubi erant ista quae ibi fieri iusserat deus, 
 extra simile aliquid fieri fas non erat. ideo sequitur et dicit 
 scriptura: et factum est Gedeon et domui eius in 
 scandalum, id est, ut ab offenso deo discederet, quia et 
 hoc quoddam genus idoli quodam modo erat, quod extra dei 
 tabernaculum quodlibet manu factum pro deo coleretur, cum 
 illa ipsa quae iussa sunt in tabernaculo fieri ad dei potius 
 cultum referrentur quam pro deo aliquid eorum aut pro dei 
 simulacro colendum haberetur. 
 
 
 Quamquam per ephud uel ephod ea locutione, quae significat 
 a parte totum, omnia possint intellegi quae constituit 
 Gedeon in sua ciuitate ueluti ad colendum deum similia tabernaculo 
 dei: et propterea per hoc, quia hoc est sacerdotalis 
 honoris insigne, quod saepe scriptura commemorat, ut hoc 
 sit peccatum Gedeon, quod extra dei tabernaculum fecerit 
 aliquid simile, ubi coleretur deus. non quod solido auro uelut 
 adorandum constituerit ephud, sed quod ex auro ipso, quod 
 esset de praeda, fecerit ea quae pertinerent ad ornamenta uel 
 instrumenta sacrarii, quae omnia per ephud significata sunt, 
 propter excellentiam, ut dixi, uestis sacerdotalis. nam et ipsum 
 ephud non quidem ex auro solo fieri praeceptum est, si hoc 
 est superhumerale sacerdotalis uestis, uerum tamen etiam 
 aliquid auri habet; nam ex auro et hyacintho et purpura et 
 coccino et bysso ut fieret, diuinitus imperatum est. sed quia 
 hoc ita posuerunt septuaginta interpretes, ut commemoratis 
 omnibus quae de spoliis acceperat Gedeon, inferrent: et fecit 
 illud Gedeon in ephud, uidetur ita dictum, tamquam ex 
 toto illo quod commemoratum est hoc factum esse credatur, 
 cum possit etiam illic intellegi locutio quae significat a toto

 

 
 
 
 partem, ut quod dictum est: fecit illud in ephud, intellegatur 
 "fecit inde ephud" uel "fecit ex eo ephud". non scilicet 
 illud totum consumens in ephud, sed ex illo quantum 
 sufficiebat inpendens. nam in illa interpretatione quae ex hebraeo 
 est sic legitur: fecitque ex eo Gedeon ephod. 
 quod enim apud Septuaginta scriptum est" ephud", hoc in 
 hebraeo perhibetur dici "ephod". non autem omnes sacerdotes 
 tali utebantur superhumerali, quod esset ex auro et 
 hyacintho et purpura et coccino et bysso, sed solus summus 
 sacerdos. unde illud, quod de Samuele commemorauimus factum 
 illi ab eius matre, non erat utique tale, quoniam cum 
 datus est nutriendus non erat summus sacerdos utique puer. 
 unde, ut dictum est, ephud bar appellatur uel potius ephud 
 bat, sicut adserunt qui hebraeam linguam nouerunt, et interpretatur 
 ephud lineum. sed Gedeon existimo illud fecisse, 
 quod erat praecipuum summi sacerdotis indumentum atque 
 ornamentum, per quod et cetera significata sunt opera sacrarii, 
 quod in sua ciuitate praeter dei tabernaculum constituerat. 
 et propter hoc peccatum factum est illi et domui eius in 
 scandalum, ut sic interiret — quod postea scriptura narrat - tanta 
 eius numerositas filiorum.

Non praetereunda oritur quaestio, quomodo quieuerit 
 terra quadraginta annos in diebus Gedeon, cum post uictoriam, 
 qua liberauit Hebraeos, ex auro spoliorum fecerit abominationem 
 et post illam fornicatus sit omnis Israhel et fuerit 
 illi et domui eius in scandalum. quomodo ergo post hoc tantum 
 nefas, quod et Gedeon et populus admisit, requieuit 
 terra quadraginta annos, cum hoc scriptura soleat ostendere, 
 cum a domino deo populus fornicaretur, tunc potius pacem 
 illos perdere, non adquirere, et hostibus subiugari, non ab

 

 
 
 
 hostium infestatione muniri? sed intellegendum est, sicut solet 
 scriptura, per prolepsin, id est per praeoccupationem dixisse, 
 quod fecerit ephud contra dei legem Gedeon ex illo auro, 
 quod fuerat hostibus deuictis atque prostratis ablatum, quia 
 uno loco dicere uoluit et unde erat aurum et quid de illo 
 factum sit. sed postea factum est in fine dierum Gedeon hoc 
 peccatum, quando consecuta sunt etiam mala, quae deinde 
 scriptura contexuit, posteaquam commemorauit, quot annis in 
 diebus Gedeon terra conquieuerit, quos annos recapitulando 
 commemorauit, id est ad ordinem rediens quem praeteruerterat 
 prius dicendo de illo scandalo quod nouissime factum est.

Et factum est cum mortuus esset Gedeon, 
 et auersi sunt filii Israhel et fornicati sunt post 
 Baalim et posuerunt ipsi sibi Baalberith testamentum, 
 ut esset eis ipse in deum. et Baalim et Baalberith 
 idola intellegenda sunt. maior itaque transgressio et 
 fornicatio commissa est a populo post mortem Gedeon quam 
 illo uiuo propter ephud, quoniam et illud, etsi inlicite factum 
 erat, tamen de sacramentis tabernaculi erat; ista uero post 
 idola fornicatio non habet uel falsam paternae religionis defensionem. 
 unde etiam si illud ephud non in fine temporis Gedeon, 
 sed ante factum est, ita deus patienter tulit, ut pax in 
 terra perseueraret, quia, licet factum erat quod prohibuerat, 
 non tamen longe recessum erat ab illo, qui tale aliquid in 
 tabernaculo suo atque in honorem suum fieri iusserat. nunc 
 uero grauiora commissa et apertissimam post idola fornicationem 
 populi esse noluit inpunitam.

Quod inducitur rhamnus, id est quoddam spinarum 
 genus, in similitudinem dicere omnibus lignis conuenientibus 
 eam, ut regnaret super ea: si in ueritate ungitis me 
 uos regnare super uos, uenite, confidite in protectione 
 mea; et si non, exeat ignis de rhamno et comedat 
 cedros Libani, obscurus sensus est, sed eum inuenta 
 distinctio manifestat. non enim ita legendum est: et 
 si non exeat ignis de rhamno, sed subdistinguendum 
 "et si uon" ac deinde inferendum "exeat ignis de rhamno". 
 id est: et si non confiditis in protectione mea aut: et 
 si non in ueritate ungitis me regnare super uos, exeat ignis 
 de rhamno et comedat cedros Libani. comminantis 
 enim uerba sunt quid facere possit, si noluerint eam regnare 
 super se. uerum quia non ait: exibit ignis de rhamno et manducabit 
 cedros Libani, sed ait: exeat et manducet, obscurius 
 factum est, quam si sola distinctio lateret. uehementioris 
 autem comminationis est et quodam modo praesentioris efficaciae, 
 si quis dicat: si non uis facere quod uolo, saeuiat in 
 te ira mea, id est iam saeuiat, ut quid eam teneo? quam si 
 dicat: saeuiet, promissiuo modo poenam intentans futuram.

Et emisit deus spiritum malignum inter 
 Abimelech et inter uiros Sicimorum. hoc uerbum, 
 utrum imperantem an permittentem deum significet, non facile 
 definiri potest. quod enim hic positum est "em is it", graecus 
 habet eSaTretaeIXev : quod est etiam in Psalmis, ubi legitur: 
 emitte lucem tuam. quamquam in quibusdam locis interpretes 
 nostri et ubi est in graeco ἐξαπέστειλεν "misit" interpretati 
 sunt, non "misit". potest ergo et sic intellegi, ut

 

 
 
 
 spiritum malignum deus tamquam ire inter eos uolentem emiserit, 
 id est potestatem dederit maligno spiritui ad eorum 
 pacem perturbandam. usque adeo autem etiam mitti a domino 
 malignum spiritum propter iustitiam uindicandi non absurdum 
 uisum est, ut quidam id, quod est sawreatstXsv , etiam "i misit" 
 interpretati sint.

Verba quae misit ad nuntios Abimelech Zebul princeps 
 ciuitatis Sicimorum etiam id habent: et nunc surge 
 nocte tu et populus tuus tecum et insidiare in 
 agro. et erit mane simul ut oritur sol, maturabis 
 et tendes super ciuitatem. quod latini quidam habent 
 "maturabis", quidam uero "m ani cab is", graecus habet 
 quod dici posset non uno uerbo: diluculo surges. et fortasse 
 hinc sit dictum "maturabis" a matutino tempore, 
 quamuis etiam aliis temporibus dici soleat ad rem accelerandam. 
 "manicabis" autem latinum uerbum esse mihi non 
 occurrit. sed illud mouet, quod cum dixisset: simul ut oritur 
 sol, addidit: diluculo surges, cum ipsum diluculum, 
 quod graece dicitur Spdpoc , tempus ante solem significet, quod 
 iam usitatissime dicitur, cum albescere coeperit. sic itaque 
 intellegendum est, ut quod positum est" man e" ipsum diluculum 
 intellegatur. additum est autem: simul ut oritur 
 sol, ut exprimeretur non iam orto sole faciendum, sed ubi 
 fulgor adparuerit solis orientis. non enim aliunde albescit 
 diluculum, nisi cum coeperit partem caeli, quam uidemus ab 
 oriente, lux solis ad eam redeuntis adtingere. hinc est quod 
 etiam in euangelio unam atque eandem rem alius euangelista 
 dicit diluculo factam, cum adhuc obscurum esset, alius oriente 
 sole, quia et ipsa lux quantulacumque diluculi sole utique

 

 
 
 
 fiebat oriente, id est ad ortum ueniente et fulgorem suum de 
 suae praesentiae propinquitate iactante. quam lucem quidam 
 idiotae solis non esse putauerunt, sed esse illam, quae primitus 
 condita est, antequam deus quarto die conderet solem.

Et surrexit post Abimelech, qui saluum 
 faceret Israhel, Thola filius Phua, filius patris 
 fratris eius, uir Issachar. filium patrui eius dixit "filium 
 patris fratris eius", cum ordinatius et usitatius atque apertius 
 diceretur: filium fratris patris eius; filius enim erat patrui 
 eius, sicut euidentius in ea interpretatione quae ex hebraeo 
 est inuenitur. non ergo quod dictum est "p at ri s fratris" 
 ab eo declinatum est quod est in nominatiuo "pater fratris", 
 sed ab eo quod est "patris frater"; hoc est enim patruus. 
 nam siue ponatur in nominatiuo: hic pater fratris, siue ponatur: 
 hic patris frater, genetiuum facit "huius patris fratris". 
 uerum altera oritur quaestio, quomodo fuerit patruus Abimelech 
 uir Issachar, id est uir de tribu Issachar, cum Abimelech 
 patrem habuerit Gedeon, qui Gedeon de tribu fuit 
 Manasse. quomodo ergo Phua et Gedeon fratres fuerunt, ut 
 possit esse Phua patruus Abimelech, cuius patrui filius Thola 
 succederet secundum istam narrationem ipsi Abimelech? potuerunt 
 ergo Gedeon et Phua unam habere matrem, ex qua 
 diuersis patribus nascerentur et fratres essent unius matris 
 filii, non unius patris. solebant enim nubere feminae de aliis 
 tribubus in alias tribus. unde et Saul, cum esset de tribu 
 Beniamin, dedit filiam suam Dauid homini de tribu Iuda; et

 

 
 
 
 sacerdos Ioiade, utique homo de tribu Leui, duxit filiam Ioram 
 regis, hominis de tribu Iuda. hinc factum est, ut Elizabeth 
 et Maria cognatas in euangelio legamus, cum fuerit Elizabeth 
 de filiabus Aaron. ex quo intellegitur de tribu Leui et filiabus 
 Aaron aliquam nupsis.e in tribum Iuda. unde ita fieret inter 
 ambas illa cognatio, ut domini caro non solum de regia uerum 
 etiam de sacerdotali stirpe propagaretur.

Inter cetera, quae Iephte mandat per nuntios regi 
 filiorum Ammon, etiam hoc dicit: nonne quaecumque 
 hereditauit tibi Chamos deus tuus haec hereditabis, 
 et omnia quaecumque hereditauit dominus 
 deus noster a facie uestra, haec hereditabimus? 
 quod quidam latini sic interpretandum putauerunt, ut dicerent: 
 nonne quaecumque dedit tibi in hereditate Chamos 
 deus tuus, haec possidebis? ubi uideri potest confirmasse 
 Iephte deum istum, qui uocatur Chamos, potuisse 
 aliquid dare in hereditate cultoribus suis. quidam uero sic 
 habent: nonne quaecumque possedit Chamos deus 
 tuus, haec possidebis? et hoc ita sonat, quasi aliquid 
 potuerit possidere. an forte secundum hoc dictum est, quod 
 sub angelis constitutae sunt gentes iuxta canticum Moysi 
 famuli dei? numquidnam ergo ille angelus, sub quo erant filii 
 Ammon, Chamos appellatus est? quis hoc audeat adfirmare, 
 cum possit intellegi secundum eius opinionem dictum, quia 
 putabat deum suum hoc possidere uel in possessionem sibi 
 dedisse? magis autem iste sensus elucet in his uerbis, quae 
 graecus habet: nonne quaecumque hereditauit tibi

 

 
 
 
 Chamos deus tuus, haec hereditabis? ut in eo, quod 
 positum est "tibi", intellegatur ita dictum, ac si diceretur: 
 sicut uidetur tibi. tibi enim hereditauit qui hoc putas, non 
 quod ille aliquid posset hereditare. denique in eo quod sequitur: 
 et omnia quaecumque hereditauit dominus 
 deus noster, non dixit: hereditauit nobis, tamquam diceret: 
 sicut uidetur nobis, sed uere hereditauit "a facie uestra", 
 quoniam ipsis abstulit et his dedit: haec inquit, hereditabimus 
 s.

De filia Iephte quod eam pater in holocaustoma 
 obtulit deo — quoniam in bello uouerat, si uicisset, eum se 
 holocaustoma oblaturum, qui sibi de domo exiens occurrisset; 
 quod cum uouisset, uicit et occurrente sibi filia quod uouerat 
 reddidit — solet esse magna et ad diiudicandum difficillima 
 quaestio quibusdam quid sibi hoc uelit nosse cupientibus et 
 pie quaerentibus, quibusdam uero qui scripturis his sanctis 
 inperita inpietate aduersantur, hoc maxime in crimen uocantibus, 
 quod legis et prophetarum deus etiam humanis sacrificiis 
 fuerit delectatus. quorum calumniis sic primitus respondemus, 
 ut deum legis et prophetarum, atque ut expressius 
 dicam, deum Abraham et deum Isaac et deum Iacob nec illa 
 sacrificia delectauerint, ubi pecorum holocausta offerebantur, 
 sed. quod significatiua fuerint et quaedam umbrae futurorum. 
 res ipsas nobis quae his sacrificiis significabantur commendare 
 uoluisse; fuisse autem etiam istam utilem causam cur illa 
 mutarentur nec modo iuberentur, immo prohiberentur offerri, 
 ne uere secundum carnalem adfectum talibus deum delectari 
 putaremus. 
 
 Sed utrum etiam humanis sacrificiis significari futura oportuerit, 
 merito quaeritur: non quo mortes hominum quandoque

 

 

 

 
 
 
 moriturorum in hac causa exhorrescere et formidare deberemus, 
 si illi, qui haec de se fieri gratanter acciperent, in aeternam 
 remunerationem commendarentur deo. sed si hoc uerum esset, 
 hoc genus sacrificiorum deo non displiceret; displicere autem 
 deo satis euidenter eadem scriptura testatur. nam cum omnia 
 primogenita sibi dicari et sua esse uoluerit atque praeceperit. 
 redimi tamen a se uoluit primogenita hominum. ne immolandos 
 deo crederent filios suos, quos natos primitus suscepissent. 
 deinde hoc apertius ita loquitur, quod humana holocausta sic 
 deus inprobet, ut prohibeat detestans ea in aliis gentibus et 
 populo suo praecipiens ne audeat imitari. st autem, inquit, 
 exterminauerit dominus deus tuus gentes, in quas 
 tu intras hereditare terram eorum, a conspectu 
 tuo et hereditabis eos et habitabis in terra eorum, 
 adtende tibi ipsi, ne exquiras sequi eos, postquam 
 exterminati fuerint a facie tua, ne exquiras deos 
 eorum dicens: quemadmodum faciunt gentes diis 
 suis, faciam et ego. non facies ita domino deo 
 tuo; abominamenta enim, quae dominus odit, fecerunt 
 diis suis, quoniam et filios suos et filias 
 suas comburunt <in> igni diis suis. 
 
 Quid euidentius ostendi potest his sanctae scripturae testimoniis, 
 ut alia huiusce modi omittam. quam deum. a quo 
 haec scriptura humano generi contributa est, non solum non 
 diligere uerum etiam odisse talia sacrificia, in quibus homines 
 immolantur? illa plane diligit et coronat. cum quisque iustus 
 iniquitatem patiens usque ad mortem pro ueritate decertat 
 uel ab inimicis, quos pro iustitia offendit, occiditur, retribuens 
 eis bona pro malis, id est pro odio dilectionem. talem dicit 
 dominus sanguinem iustum a sanguine Abel usque ad sanguinem 
 Zachariae. praecipue autem quod sanguinem fudit ipse

 

 
 
 
 pro nobis et sacrificium se ipsum obtulit deo; sic utique 
 obtulit, ut ab inimicis pro iustitia occideretur. hunc imitata 
 martyrum milia usque ad mortem pro ueritate certarunt et 
 ab inimicis saeuientibus immolata sunt. de quibus dicit 
 scriptura: tamquam aurum in fornace probauit illos 
 et sicut holocaustum hostiam accepit illos: unde 
 et apostolus dicit: ego enim iam immolor. 
 
 Sed non sic Iephte de filia fecit holocaustoma domino, sed 
 sicut praeceptum fuerat pecora offerri et prohibitum fuerat 
 homines immolari. magis hoc illi simile uidetur quod fecit 
 Abraham. quod dominus specialiter fieri praecepit, non generali 
 lege ut talia sibi sacrificia fierent aliquando mandauit, immo 
 etiam fieri omnino prohibuit. distat itaque hoc quod lephte 
 fecit a facto Abrahae, quoniam ipse iussus obtulit filium, 
 iste autem fecit quod et lege uetabatur et nullo speciali 
 iubebatur imperio. deinde non solum in sua lege postea 
 uerum etiam tunc deus in ipso Abrahae filio talibus sacrificiis 
 quam non delectaretur ostendit. cum patrem, cuius 
 fidem iubendo probauerat, a filii tamen interfectione prohibuit 
 et arietem, quo sacrificium licite secundum ueterum congruam 
 temporibus consuetudinem conpleretur, adposuit. 
 
 Si autem hoc quemquam mouet, quomodo pie crediderit 
 Abraham deum sacrificiis talibus delectari, si haec inlicite 
 offeruntur deo, et ideo putat recte credidisse etiam Iephte 
 quod tale sacrificium deo esse posset acceptum, primo consideret 
 aliud esse ultro uouere, aliud iubenti obtemperare. non 
 enim, si aliquid praeter morem in domo a domino institutum 
 seruo iubetur atque id laudabili oboedientia facit, ideo non

 

 

 
 
 
 est plectendus, si hoc facere sponte praesumpserit. deinde 
 habebat quod crederet Abraham, ut propter diuinum imperium 
 non parceret filio, non credens deum tales uictimas libenter 
 accipere, sed hoc eum propterea iussisse, ut resuscitaret 
 occisum et hinc aliquid tamquam deus sapiens demonstraret. 
 nam hoc de illo etiam in epistula legitur quae inscribitur ad 
 Hebraeos et fides eius, quia hoc de deo crediderit, quod posset 
 filium eius suscitare, laudatur. iste uero et deo non iubente 
 neque poscente et contra legitimum eius praeceptum ultro 
 sacrificium uouit humanum. sic enim scriptum est: et uouit 
 Iephte uotum domino et dixit: si traditione tradideris 
 mihi filios Ammon in manu mea et erit quicumque 
 exierit de ianuis domus meae in obuiam 
 mihi in reuertendo me in pace a filiis Ammon, et 
 erit domino < e t> offeram eum holocaustoma. 
 
 
 Non utique his uerbis pecus aliquod uouit, quod secundum 
 legem holocaustoma posset offerre; neque enim est aut fuit consuetudinis, 
 ut redeuntibus cum uictoria de bello ducibus pecora 
 occurrerent. quantum autem adtinet ad muta animalia, canes 
 solent dominis blando famulatu adludentes currere in obuiam: 
 de quibus ille in suo uoto cogitare non posset, ne in iniuriam 
 dei aliquid non solum inlicitum uerum etiam contemtibile 
 et secundum legem inmundum uouisse uideretur. nec ait: 
 quodcumque exierit de ianuis domus meae in obuiam mihi. 
 offeram illud holocaustoma, sed ait: quicumque exierit, 
 offeram eum. ubi procul dubio nihil aliud quam hominem 
 cogitauit; non tamen fortasse unicam filiam. quamquam illam 
 in tanta paterna gloria quis posset anteire nisi forte uxor? 
 nam quod non dixit "quaecumque, sed quicumque exierit 
 de ianuis domus meae", solet scriptura masculinum

 

 
 
 
 genus pro quolibet sexu ponere; sicut de Abraham dictum 
 est: surgens a mortuo, cum eius uxor mortua fuisset. 
 
 Quia ergo de hoc uoto atque facto nihil uidetur scriptura 
 iudicasse, sicut de Abraham, quando filium iussus obtulit, 
 apertissime iudicauit. sed tantummodo scriptum reliquisse 
 legentibus iudicandum, quemadmodum de facto Iudae filii 
 Iacob, quando ad nurum quidem suam nesciens intrauit, uerum 
 quantum in ipso fuerat fornicatus est, quia meretricem putauit, 
 neque adprobauit hoc scriptura neque reprobauit, sed iustitia 
 et dei lege consulta aestimandum pensandumque dimisit: quia 
 ergo de isto Iephte facto in neutram partem sententiam 
 scriptura dei protulit, ut noster intellectus in iudicando exerceretur, 
 possemus iam dicere deo displicuisse tale uotum et 
 ad illam perductum esse uindictam, ut patri potissimum filia 
 unica occurreret — quod si sperasset atque noluisset, non 
 continuo, ut eam uidit, scidisset uestimenta sua et dixisset: 
 heu me, filia mea, inpedisti me; in offendiculum 
 facta es in oculis meis — deinde sexaginta dierum tam 
 longa dilatione data filiae suae dominus eum ab unicae 
 carissimae nece cum non prohibuerit, sicut prohibuit Abraham, 
 donec perficiendo quod uouerat se ipsum percuteret orbitate 
 grauissima, deum autem nequaquam hominis immolatione 
 placaret; et ideo huiusce modi patri poenam fuisse retributam, 
 ne inpunitum talis noti relinqueretur exemplum, ut aut magnum 
 aliquid se uouere deo putarent homines. cum uictimas 
 humanas uouerent et, quod est horribilius, filiorum, aut non 
 uera, sed potius simulata eadem uota essent, cum uelut 
 exemplo Abrahae sperarent qui uouissent deum prohibiturum 
 talia uota conpleri: possemus, inquam, haec dicere, nisi ab

 

 
 
 
 ista sententia duo nos praecipue diuinarum scripturarum 
 testimonia retardarent, ut hanc rem gestam et in libris tantae 
 auctoritatis memoriae commendatam diligentius, quantum 
 dominus adiuuat, et cautius perscrutemur, ne in ullam partem 
 iudicium temerarium proferamus. unum, quod in epistula ad 
 Hebraeos iste Iephte inter tales commemoratur, ut eum culpare 
 uereamur, ubi sic scriptum est: et quid adhuc dicam? 
 deficit enim me tempus enarrandi de Gedeon. 
 Barac, Samson et Iephte et Dauid et Samuel et 
 prophetis, qui per fidem uicerunt regna operantes 
 iustitiam consecuti sunt promissones; alterum, quod 
 ubi de illo ista narrantur, quod tale uouerit et inpleuerit 
 uotum, praemisit scriptura dicens: et factus est super 
 Iephte spiritus domini; et perrexit Galaad et 
 Manasse ettransiit speculam Galaad et de specula 
 Galaad ad trans filios Ammon. et uouit Iephte 
 uotum domino et cetera ad hoc ipsum uotum pertinentia. 
 ut omnia, quae deinceps facta sunt, tamquam opera spiritus 
 domini, qui super eum factus est, intellegenda uideantur. ista 
 testimonia nos conpellunt quaerere potius cur factum sit 
 quam facile inprobare quod factum est. 
 
 Sed primo illud, quod ex epistula quae ad Hebraeos est 
 commemoraui, inter illos laudabiles uiros, qui ibidem recoluntur, 
 non solum est Iephte uerum etiam Gedeon, de quo 
 similiter scriptura dicit: <et) spiritus domini confortauit 
 Gedeon. et tamen eius factum, quod de illo auro praedae 
 operatus est ephud et fornicatus est post illud omnis Israhel 
 et factum est domui Gedeon in scandalum, non solum laudare 
 non possumus, uerum etiam, quia scriptura hinc apertissime

 

 
 
 
 iudicauit, reprobare minime dubitamus; nec tamen ex hoc 
 ulla fit iniuria spiritui domini, qui eum confortauit, ut hostes 
 populi eius tanta facilitate superaret. cur ergo inter eos 
 commemoratur, qui per fidem uicerunt regna operantes 
 iustitiam, nisi quia sancta scriptura, quorum fidem atque 
 iustitiam ueraciter laudat, non hinc inpeditur eorum etiam 
 peccata, si qua nouit et oportere iudicat, notare ueraciter? 
 nam et in eo, quod idem Gedeon signum petens, sicut ipse 
 locutus est. tentauit in uellere, nescio utrum non fuerit transgressus 
 praeceptum. quo scriptum est: non tentabis dominum 
 deum tuum; uerum tamen etiam in eius tentatione 
 dominus quod praenuntiare uolebat ostendit: in conpluto 
 scilicet uellere et area tota circumquaque sicca figurare 
 primum populum Israhel, ubi erant sancti cum gratia caelesti, 
 tamquam pluuia spiritali; et postea conpluta area sicco uellere 
 figurare ecclesiam toto orbo diffusam. habentem non in uellere 
 tamquam in uelamine sed in aperto caelestem gratiam illo 
 priore populo uelut ab eiusdem gratiae rore alienato atque 
 siccato. nec tamen frustra inter fideles et operantes iustitiam 
 propter bonam fidelemque uitam, in qua eum credendum est 
 esse defunctum, tale in epistula ad Hebraeos meruit testimonium. 
 
 Vtrum autem, quia, posteaquam dictum est: factus est 
 super Iephte spiritus domini, ea secuta sunt. ut uotum 
 illud uoueret atque hostes uinceret et quod uouerat redderet, 
 spiritui domini omnia deputanda sint, ut perinde habeatur 
 et hoc sacrificium, tamquam id dominus sicut Abrahae fieri 
 iusserit. non facile dixerim, cum utique de Gedeon possit 
 haec adferri differentia. quia < post) peccatum quod fecit, 
 quando fecit ephud post quod uniuersus populus fornicatus 
 est, nulla est eius commemorata prosperitas. postea uero

 

 
 
 
 quam Iephte uotum uouit, illa est insignis eius uictoria 
 consecuta, propter quam adipiscendam uouerat et qua adepta 
 quod uouerat soluit. rursus enim considerandum est, quia 
 Gedeon, etsi non posteaquam fecit ephud, tamen posteaquam 
 tentauit dominum, quod utique peccatum est, magna strage 
 hostibus caesis atque superatis populo adquisiuit salutem: 
 sic enim scriptum est: et dixit Gedeon ad dominum: 
 non irascatur indignatio tua in me; et loquar 
 adhuc semel et tentabo adhuc semel in uellere. 
 iram quippe dei metuebat, quia nouerat Se tentando peccare, 
 quod deus in lege sua manifestissime prohibet. hoc tamen 
 peccatum eius et mirabilis signi euidentia et magna uictoriae 
 prosperitas liberationisque populi consecuta est. iam enim 
 deus statuerat adflicto populo subuenire atque huius ducis, 
 quem ad hoc opus adsumpserat. utebatur animo non solum 
 fideli et pio uerum etiam subdeficiente et delinquente et ad 
 praenuntianda quae uolebat et complenda quae dixerat. 
 
 Non enim per istos tantum, qui etiam si peccauerunt, inter 
 iustos tamen narrantur, sed etiam per ipsum Saulem omni 
 modo reprobatum multa deus populo suo praestitit, in quem 
 insiliuit etiam spiritus dei et prophetauit. non cum iuste 
 ageret. sed cum in uirum sanctum Dauid innocentemque 
 saeuiret. agit enim spiritus domini et per bonos et per malos 
 et per scientes et per nescientes, quod agendum nouit et 
 statuit: qui etiam per Caiphan, acerrimum domini persecutorem, 
 nescientem quid dixerit insignem protulit prophetiam, quod 
 oporteret Christum mori pro gente. quis enim egit nisi spiritus 
 domini curans praenuntiare uentura, ut iudici Gedeon tentare 
 uolenti dominum et non credenti quod ei fuerat per manum

 

 
 
 
 eius de salute populi iam locutus, hoc potissimum de uellere 
 prius conpluto, postmodum sicco et de area primum sicca, 
 postea rigata ueniret in mentem? ut, quod subdefecit a fide 
 infirmitati eius delictoque deputetur; quod uero etiam tali 
 eius animo ad hoc quod generi humano significari oportebat 
 usus est deus, ad eius intellegatur misericordiam et mirabilem 
 prouidentiam pertinere. 
 
 Si quis autem dicit omnia scientem fecisse et dixisse Gedeon 
 ex reuelatione prophetica, ut per eum signa talia monstrarentur, 
 nec defecisse a fide et quod ei iam promiserat dominus 
 credidisse, sed actione prophetica in uellere uoluisse tentare 
 atque ita illius tentationem fuisse inculpabilem sicut dolum 
 Iacob et illud quod domino ait: non irascatur indignatio 
 tua in me, non ideo dixisse, quod iram eius timeret, sed 
 quod eum confideret non irasci, cum ea faceret quae spiritu 
 eius dictante facienda esse tamquam propheta sentiret: dicat, 
 ut uidetur, dum modo illud, quod de facto ephud scriptura 
 ipsa culpauit quodlibet significet non audeat excusare a peccato. 
 nam et illud, quod trecenti uiri ad signum crucis ipso numero 
 pertinentes hydrias fictiles acceperunt eisque ardentes faculas 
 incluserunt, quibus hydriis fractis repente lumina numerose 
 micantia tantam hostium multitudinem terruerunt, tamquam 
 ex suo arbitrio uidetur fecisse Gedeon; non enim scriptura 
 dicit dominum admonuisse, ut hoc faceret. et tamen tam 
 grande signum quis eius animo atque consilio faciendum nisi 
 dominus inspirauit? qui praefigurauit sanctos suos thesaurum 
 euangelici luminis in uasis fictilibus habituros, sicut apostolus 
 dicit: habemus autem thesaurum istum in uasis 
 fictilibus: quibus in passione martyrii tamquam uasculis 
 fractis maior eorum gloriae fulgor emicuit, quae inpios

 

 
 
 
 euangelicae praedicationis inimicos inopinata illis Christi claritate 
 superauit. 
 
 Seu ergo per scientes seu per nescientes praefigurationem 
 praedicationemque futurorum spiritus domini propheticis temporibus 
 operatus est, nec ideo peccata eorum dicendum est 
 non fuisse peccata, quia et deus, qui et malis nostris bene 
 uti nouit, etiam ipsis eorum peccatis usus est ad significanda 
 quae uoluit. proinde si propterea peccatum non fuit siue 
 cuiuslibet necis humanae siue etiam parricidale sacrificium 
 uel uouere uel reddere, quia magnum aliquid et spiritale 
 significauit. frustra deus talia prohibuit et se odisse testatus 
 est, quoniam et illa quae fieri iussit utique ad aliquam 
 significationem rerum spiritalium magnarumque referuntur. 
 cur ergo illa prohiberet. quandoquidem poterant propter 
 eandem rerum earundem significationem, propter quam et ista 
 licite fiebant, nihilominus licite fieri? nisi quia nec tale aliquid 
 significantia quale expedit credere humana deo sacrificia 
 placuerunt, quando non pro iustitia quisque ab inimicis. quia 
 recte uiuere uoluit aut peccare noluit, interimitur, sed homo 
 ab homine tamquam electa hostia more pecoris immolatur. 
 
 
 Quid? si, ait aliquis, quoniam pecorum uictimae iam eo 
 ipso quo fuerant usitatae, quamuis et ipsae a recte intellegentibus 
 ad significationem spiritalium referrentur, minus tamen 
 faciebant intentos ad magnum sacramentum Christi et ecclesiae 
 requirendum, propterea deus re insigni et inopinata uolens 
 quasi dormientes hominum animos excitare eo magis, quod 
 talia sibi sacrificia offerri uetuerat, curauit sibi eius modi 
 aliquid offerendum, ut ipsa admiratio magnam gigneret quaestionem 
 et magna quaestio ad perscrutandum magnum mysterium 
 studium piae mentis erigeret, pie uero scrutans mens

 

 
 
 
 hominis altitudinem prophetiae uelut hamo piscem dominum 
 Christum de profundo scripturarum leuaret? huic nos rationi 
 et considerationi non obsistimus. sed alia quaestio est de 
 animo uouentis. alia de prouidentia dei qualicumque animo 
 eius optime utentis. quamobrem si spiritus domini, qui factus 
 est super Iephte, ut hoc uoueret omnino praecepit, quod 
 quidem scriptura non aperuit, tamen, si hoc ille praecepit, 
 cuius non licet iussa contemnere, non solum insipientia 
 culpanda non est uerum etiam laudanda oboedientia est. hoc 
 enim, etiam si se homo ipse interimat, quod utique humana 
 uoluntate atque consilio facere nefas est, profecto intellegendum 
 est oboedienter fieri potius quam sceleste. si diuinitus iussum 
 est: de qua quaestione satis in primo libro de ciuitate dei 
 disputauimus. si autem Iephte humanum secutus errorem 
 humanum sacrificium uouendum putauit, eius quidem peccatum 
 de unica filia iure punitum est — quod etiam ip:-:e uerbis 
 suis satis uidetur ostendere. ubi ait: heu me, filia <mea>, 
 inpedisti me; in offendiculum ulum facta es in oculis 
 meis, discissis etiam uestimentis suis — uerum tamen etiam 
 hic eius error habet aliquam laudem fidei. qua deum timuit, 
 ut quod uouerat redderet, nec diuini in se iudicii sententiam 
 declinauit, siue sperans deum prohibiturum, sicut fecit Abrahae, 
 siue eius uoluntatem etiam non prohibentis intellectam facere 
 potius quam contemnere statuens. 
 
 Quamquam et hic merito quaeri potest utrum uerius intellegitur 
 hoc deum nolle fieri et in eo potius deo. si non fieret, 
 oboediretur, quoniam hoc se nolle et in Abrahae filio et in 
 legitima prohibitione monstrauerat. uerum tamen si propterea 
 Iephte non faceret, sibi potius in unica pepercisse quam dei 
 uoluntatem secutus esse uideretur. magis ergo intellexit in eo, 
 quod illi filia occurrit, ultorem deum iustaeque poenae se

 

 
 
 
 fideliter subdidit timens saeuiorem tamquam de tergiuersatione 
 uindictam. credebat enim etiam bonae et uirginis animam 
 filiae bene recipi, quod non se ipsa uouerat immolandam, 
 sed uoto et uoluntati non restiterat patris et dei fuerat secuta 
 iudicium. mors enim sicut nec sibi a quoquam sponte nec 
 cuiquam sponte inferenda est, ita deo iubente recusanda non 
 est, cuius constitutione quocumque tempore subeunda est; 
 nec quisquam qui eam perpeti detrectat, ut omnino euitetur, 
 sed tantummodo ut differatur, laborat. 
 
 Nunc iam quid spiritus domini siue per nescientem Iephte 
 siue per scientem siue per eius inprudentiam siue per oboedientiam 
 siue per offensionem siue per fidem in hac re gesta 
 praefigurauerit. quantum deus adiuuat, requiramus breuiterque 
 pandamus. admonet enim nos et urget quodam modo iste 
 sanctarum scripturarum locus cogitare quendam potentem 
 uirtute. talis enim dicitur Iephte, quod nomen interpretatur 
 . Aperiens"; dominus autem Christus, sicut indicat euangelium, 
 discipulis suis aperuit sensum, ut intellegerent scripturas. 
 hunc Iephte fratres eius reprobauerunt et de paterna 
 domo expulerunt obicientes ei quod esset filius fornicariae, 
 tamquam ipsi essent de uxore legitima nati. hoc etiam egerunt 
 aduersus dominum principes sacerdotum et scribae et pharisaei, 
 qui de legis obseruatione gloriari uidebantur. tamquam ille 
 solueret legem et ideo ueluti non esset legitimus filius. et 
 quamquam de sancta quidem uirgine corpus adsumpserat, 
 quod fidelibus notum est, tamen eius mater, quantum ad

 

 
 
 
 gentem pertinet, etiam illa iudaica synagoga dici potest. 
 reuoluat qui uoluerit propheticos libros et uideat quotiens et 
 quanta uerbi seueritate atque indignatione domini illa gens 
 uelut inpudica mulier de suis fornicationibus arguatur. unde 
 est etiam illud in hoc libro recentissimum, uel cum post 
 ephud quod fecit Gedeon omnis Israhel legitur fornicatus uel 
 quod abierunt post deos gentium quibus erant circumdati. 
 unde in illos diuina ira commota est, ut per annos decem 
 et octo contererentur a filiis Ammon. sed numquid non ex 
 eadem gente Israhel etiam illi nati erant sacerdotes et scribae 
 et pharisaei, quos in eis diximus fuisse praefiguratos, qui 
 Iephte, tamquam isti dominum Christum, ueluti non legitimum 
 filium persecuti expulerunt? sed in eo similitudo adumbrata 
 est, quod isti, ut dixi, ueluti legis obseruatores eum qui 
 contra praecepta legis facere uidebatur tamquam legitimi non 
 legitimum iure sibi uisi sunt eiecisse. secundum hoc enim 
 plebs illa dicta est fornicari, quod legis praecepta non seruans 
 tamquam uiro non exhibebat fidem. 
 
 Sic autem scriptum est de Iephte: et creuerunt filii 
 uxoris et eiecerunt Iephte. uerbum quod positum est 
 "creuerunt" significat in figura "praeualuerunt": quod in 
 Iudaeis inpletum est, qui praeualuerunt infirmitati Christi, 
 quia ita uoluit, ut ab eis quas oportebat passione perferret: 
 sicut hoc idem significans Iacob praeualuit angelo. cum quo 
 ut id ipsum portenderet luctabatur. dixerunt ergo ad Iephte: 
 non hereditabis in domo patris nostri. quoniam 
 filius mulieris fornicariae tu, tamquam dicerent quod 
 euangelium loquitur: non est iste homo a deo, qui sic 
 soluit sabbatum; se autem uelut iactantes legitimos filios

 

 
 
 
 domino dixerunt: nos ex fornicatione non sumus nati; 
 unum patrem habemus deum. et fugit Iephte a 
 facie fratrum suorum et habitauit in terra Tob. 
 fugit, quoniam se quantus esset abscondit; fugit, quoniam 
 eos saeuientes latuit; si enim cognouissent, numquam 
 dominum gloriae crucifixissent: fugit, quoniam morientis 
 infirmitatem uiderunt, uirtutem autem resurgentis non 
 uiderunt. habitauit autem in terra bona uel, ut expressius 
 dicamus optima". quod enim graece afaav , hoc latine 
 optimum dicitur; id autem interpretatur Tob". ubi mihi 
 uidetur intellegenda eius a mortuis resurrectio. nam quae 
 terra magis optima quam terrenum corpus excellentia inmortalitatis 
 et incorruptionis indutum? 
 
 Quod autem dicitur de Iephte, quia, posteaquam fugiens 
 a facie fratrum suorum habitauit in terra Tob, colligebantur 
 ad eum uiri latrones et obambulabant cum ipso, 
 quamquam et ante passionem obiectum fuerit domino. quod 
 cum publicanis et peccatoribus manducaret. quando respondit 
 non esse necessarium sanis medicum sed aegrotis, et inter 
 iniquos deputatus est, quando inter latrones crucifixus 
 est et unum ex eis de cruce in paradisum transtulit: tamen 
 posteaquam resurrexit et esse coepit, secundum id quod supra 
 exposuimus in terra Tob collecti sunt ad illum scelerati 
 homines propter remissionem peccatorum, qui cum illo ambulabant, 
 quia secundum eius praecepta uiuebant. neque hoc 
 fieri desinit usque nunc et deinceps, quousque ad eum confugiunt 
 mali, ut iustificet inpios, qui ad eum conuertuntur, et 
 discant iniqui uias eius.

 

 
 
 
 
 Iam illud, quod hi qui abiecerant Iephte — erat etiam 
 Galaadites — conuersi sunt ad eum et quaesiuerunt eum, 
 per quem liberarentur ab inimicis suis, quam clara praefiguratione 
 significat, quod hi qui abiecerunt Christum ad eum 
 rursus conuersi in illo reperiunt salutem! siue illi intellegantur, 
 quos Petrus apostolus cum de ipso scelere arguisset, sicut 
 in Actibus apostolorum legitur, et hortatus esset, ut ad eum 
 . conuerterentur quem fuerant persecuti, conpuncti sunt corde 
 et ab illo quem a se alienauerant desiderauerunt salutem 
 — quid est autem liberari ab inimicis nisi a peccatis? sic 
 enim illis ait: agite paenitentiam et baptizetur unusquisque 
 uestrum in nomine domini Iesu Christi; 
 et remittentur uobis peccata uestra — siue illa 
 potius significetur, quae in fine speratur uocatio gentis Israhel. 
 magis quippe ipsa uidetur adparere in eo quod dicitur: et 
 factum est post dies, quod utique post tempus significat; 
 et per hoc insinuat non illud intellegendum quod recenti 
 passione domini est, sed quod postea futurum est. quo uidetur 
 etiam id pertinere, quod seniores Galaad uenerunt ad Iephte, 
 ut per aetatem senilem posteriora et nouissima tempora accipienda 
 sint. interpretatur autem Galaad "Abiciens" siue 
 "Reuelatio". quorum utrumque satis apte huic rei congruit, 
 quia primo dominum Christum abiecerunt eisque postea reuelabitur. 
 
 Quod uero contra filios Ammon dux quaerebatur Iephte, 
 quibus uictis liberarentur, qui eo duce aduersus illos bellare 
 cupiebant, quoniam interpretatur Ammon "Filius populi mei" 
 siue "Populus maeroris", profecto aut illi significantur inimici, 
 qui ex ipsa gente perseuerantes in infidelitate praedicti sunt, 
 aut omnino omnes gehennae praedestinati, ubi erit eis fletus

 

 
 
 
 et stridor dentium, tamquam populo maeroris. quamquam 
 populus maeroris etiam diabolus et angeli eius non inconuenienter 
 intelleguntur, siue quia aeternam miseriam eis 
 quos decipiunt adquirunt siue quia et ipsi aeternae miseriae 
 deputati sunt. 
 
 
 Eleganter sane ad exprimendam multo euidentius prophetiam 
 Iephte respondit senioribus Galaad: nonne uos odio habuistis 
 me et eiecistis me de domo patris mei et 
 emisistis me a uobis? et quid est quod uenistis, 
 quando tribulati estis? tale aliquid figuratum est in 
 Ioseph, quem fratres uendentes abiecerunt et cum fame 
 tribularentur ad eius opem misericordiamque conuersi sunt. 
 hic uero multo amplius elucet significatio futurorum, quod 
 non ipsi prorsus fratres qui eiecerunt Iephte ad eum uenerunt, 
 sed Galaad seniores pro uniuerso illo populo eidem supplicantes. 
 sicut eadem gens dicitur Israhel siue in eis qui tunc 
 fuerunt Christumque reprobauerunt siue in eis qui ad eius 
 opem postea reuersi sunt. populo enim dicitur inimico siue 
 in maioribus siue in posteris suis longa odia trahenti atque 
 seruanti tandemque conuerso in eis qui tunc conuertendi 
 sunt: nonne uos odio habuistis me et eiecistis me 
 de domo patris mei? hoc enim eis uisum est qui persecuti 
 sunt, quod eiecerunt Christum de domo Dauid, in qua regni 
 eius non erit finis. 
 
 Et dixerunt seniores Galaad ad Iephte: non sic; 
 modo uenimus ad te. tamquam dicerent Iudaei conuersi 
 ad Christum: tunc uenimus, ut persequeremur, modo uenimus. 
 ut sequamur. profitentur etiam aduersus inimicos eum futurum 
 sibi caput. respondet ille, si eorum uicerit inimicos, quod 
 erit eis in principem: quod Gedeon noluit, cum id Israhelitae

 

 
 
 
 noluissent. respondit quippe illis: princeps uester dominus 
 erit. rex enim nomine principis significatur: quod 
 nondum habebat gens illa tempore iudicum. coeperunt autem 
 habere Saulem et deinceps alios eius successores, qui in 
 libris Regnorum leguntur. nam in Deuteronomio cum eis 
 praecipitur qualem debeant habere regem, si hoc eis placuerit, 
 non ibi rex. sed princeps appellatur. sed quia iste Iephte illum 
 figurabat. qui uerus est rex — quod etiam in titulo scriptum 
 fuit, qui cruci eius adfixus est, quem Pilatus delere uel 
 emendare non ausus est — ideo credendum est esse dictum: 
 ero uobis in principem. illi autem dixerant: eris nobis 
 in caput, quoniam caput uiri Christus et ipse est 
 caput corporis ecclesiae. denique posteaquam eos liberauit 
 Iephte ab omnibus inimicis, non eis factus est rex, ut intellegeremus 
 illud quod dictum est ad prophetiam potius pertinuisse 
 de Christo quam ad ipsum proprie Iephte, de quo 
 scriptura narrationem ita concludit: et iudicauit Iephte 
 Israhel sex annis; et mortuus est Iephte Galaadites 
 et sepultus est in ciuitate sua Galaad. iudicauit ergo 
 Israhel sicut ceteri iudices; non ibi regnauit ut princeps, 
 sicut hi qui Regnorum uoluminibus continentur. 
 
 Iam uero quod posteaquam eis idem Iephte dux constitutus 
 est misit nuntios ad hostes prius pacis uerba portantes, illud 
 ostenditur quod ait apostolus. in quo Christus loquebatur: 
 si fieri potest, quod ex uobis est, cum omnibus 
 hominibus pacem habentes. uerba porro ipsa quae 
 mandauit Iephte omnia pertractare nimis longum est festinantibus 
 nobis; uidentur tamen mihi sic intellegenda, quantum 
 adtinet ad significationem futurorum, ut in eis aduertatur

 

 

 

 
 
 
 doctrina Christi admonens nos quemadmodum sit ambulandum, 
 hoc est uiuendum inter eos qui non secundum propositum 
 uocati sunt: nouit enim dominus qui sunt eius. 
 lam uero quod cum esset debellaturus ii i?imicos factus est 
 super eum spiritus domini. significatur spiritus sanctus inpertitus 
 membris Christi. 
 
 Quod autem pertransiit Galaad et Manasse et 
 transiit speculam Galaad et ab specula Galaad ad 
 trans filios Ammon, proficientia significantur membra 
 Christi ad uictoriam de inimicis reportandam. Galaad quippe 
 interpretatur "Abiciens", Manasse "Necessitas". transeundi 
 sunt ergo a proficientibus abicientes, id est contemnentes, 
 transeunda et necessitas, ne forte cum transierit qui proficit 
 contemnentes cedat terrentibus, transeunda etiam specula 
 Galaad, quoniam Galaad etiam "Reuelatio" interpretatur. est 
 autem specula altitudo ad prospiciendum uel despiciendum, 
 id est desuper aspiciendum. specula itaque Galaad congruenter 
 mihi uidetur significare superbiam reuelationis: unde dicit 
 apostolus: et in magnitudine reuelationum ne extollar. 
 ergo et ipsa transeunda est, id est non est in ea manendum 
 propter cadendi periculum. his pertransitis facile superantur 
 inimici: quod significat dicendo: et ab specula 
 Galaad trans ad filios Ammon, de quibus inimicis iam 
 supra dictum est. 
 
 Et uouit Iephte uotum et dixit: si traditione 
 tradideris mihi filios Ammon in manu mea, et erit 
 quicumque exierit de ianuis domus meae in obuiam 
 mihi in reuertendo me in pace a filiis Ammon, et

 

 
 
 
 erit domino et offeram eum holocaustoma. quemlibet 
 in hoc loco cogitauerit Iephte secundum cogitationem 
 humanam, non uidetur unicam filiam cogitasse; alioquin non 
 diceret, cum illam cerneret occurrisse: heu me, filia mea, 
 inpedisti me; in offendiculum facta es in oculis 
 meis. "inpedisti" enim ita dictum est, tamquam ad hoc 
 se inpeditum indicauerit, r.e illud quod cogitarat inpleret. sed 
 quem potuit cogitare primitus occurrentem, qui filios alios 
 non habebat? an coniugem cogitauit? et ut hoc fieret deus 
 noluit et ut non relinqueret inpunitum, ne quis deinceps id 
 auderet, et ut magna prouidentia ex hoc quoque ipso quod 
 accidit sacramentum ecclesiae figuraret? ex utroque igitur 
 prophetia coaptata est: et ex eo quod uouens cogitauit et 
 ex eo quod nolenti contigit. si enim coniugem cogitauit. 
 coniux Christi ecclesia est; propterea relinquet homo 
 patrem et matrem et adhaerebit uxori suae: et 
 erunt duo in carne una. sacramentum hoc magnum 
 est, inquit apostolus, ego autem dico in Christo et in 
 ecclesia. sed quia huius Iephte coniux uirgo esse non 
 potuit, in eo quod filia potius occurrit et inulta non remansit 
 prohibitum sacrificium uouentis audacia et uirginitas ecclesiae 
 figurata est. nec abhorret a uero, quod filiae nomine eadem 
 significatur ecclesia; nam cuius alterius typum gerebat etiam 
 illa mulier, cui post tactam fimbriam suam sanatae ait dominus: 
 filia, fides tua te saluam fecit; uade in pace? 
 et certe, unde nullus ambigit, discipulos suos ipse sponsi 
 filios appellauit se apertissime indicans sponsum, non possunt, 
 inquit, ieiunare filii sponsi, quamdiu cum 
 illis est sponsus? uenient autem dies cum

 

 

 
 
 
 auferetur ab eis sponsus, et tunc ieiunabunt. holocaustoma 
 ergo erit ecclesia, quam uirginem castam beatus 
 apostolus appellat, quando in resurrectione mortuorum fiet in 
 uniuersa, quod scriptum est: absorpta est mors in uictoriam; 
 tunc tradet regnum deo et patri, quod regnum 
 ipsa ecclesia est, ipse cuius figuram uouens ille gestabat. 
 sed quoniam tunc fiet, cum completa fuerit sexta aetas saeculi, 
 ideo sexaginta dierum a uirginitate dilatio postulata est. 
 ex omnibus quippe aetatibus ecclesia congregatur. quarum 
 prima est ab Adam usque ad diluuium, secunda a diluuio, 
 id est a Noe usque ad Abraham, tertia ab Abraham usque 
 ad Dauid, quarta a Dauid usque ad transmigrationem in Babyloniam, 
 quinta ab hac transmigratione usque ad uirginis 
 partum, sexta inde usque in huius saeculi finem. per quas 
 sex aetates tamquam per sexaginta dies fleuit sancta uirgo 
 ecclesia uirginalia sua: quia licet uirginalia, tamen fuerant 
 peccata deflenda; propter quae uniuersa ipsa uirgo toto orbe 
 diffusa cotidie dicit: <et> dimitte nobis debita nostra. 
 eosdem autem sexaginta dies duos menses maluit appellare, 
 quantum existimo, propter duos homines: unum, per quem 
 mors, alterum, per quem resurrectio mortuorum: propter quos 
 etiam duo testamenta dicuntur. 
 
 Quod uero factum est in praecepto in Israhel, ex 
 diebus in dies conueniebant lamentari filiam 
 Iephte Galaaditae quattuor dies in anno, non puto 
 significare aliquid post inpletum holocaustoma, quod erit in 
 uitam aeternam, sed praeterita tempora ecclesiae, in quibus 
 erant beati lugentes. quatriduo autem figurata est eius

 

 
 
 
 uniuer sitas propter quattuor partes orbis, per quas longe lateque 
 diffusa est. ad historiae uero proprietatem non arbitror hoc 
 decreuisse Israhelitas, nisi quia intellegebant in ea re iudicium 
 dei magis ad percutiendum patrem fuisse depromtum, 
 ne tale uouere sacrificium deinceps ullus auderet. nam quare 
 luctus et lamentatio decerneretur, si uotum illud laetitiae fuit? 
 
 Si autem et illud, quod populus Ephraem postea ab eodem 
 Iephte debellatus est, ad iudicium dei, quod erit in fine, 
 referendum est, sicut ipse dominus dicit: eos, qui noluerunt 
 me regnare sibi, adducite et interficite 
 coram me, nec ibi quadraginta duo milia, quae ceciderunt, 
 uacanti numero commemorata sunt. sicut enim illi duo 
 menses propter sexaginta dies senarium numerum sex aetatum 
 significant, ita et ibi sexies septenarius ductus hoc idem 
 figurat, quantum ad sex aetates saeculi pertinet; sexies enim 
 septeni quadraginta duo sunt. nec frustra et ipse Iephte sex 
 annis populum iudicauit.

Quaeri potest quomodo dixerit angelus ad matrem 
 Samson, cum adnuntiaret ei filium futurum, quia sterilis 
 erat: et nunc obserua et non bibas uinum et siceram, 
 non manduces omne inmundum. quid est enim inmundum? 
 nisi forte dissolutio disciplinae, quae esse coeperat 
 in Israhel, etiam ad ea manducanda eos labefecerat, quae 
 prohibuerat deus in generibus animalium. cur enim non credatur 
 etiam hoc eos multo procliuius facere potuisse, qui 
 etiam ad cultum idolorum transgrediebantur?

Quod mater Samson uiro suo indicans quemadmodum 
 illi angelus adnuntiauerit filium futurum dixit: et

 

 
 
 
 interrogabam eum unde esset et nomen suum. non adnuntiauit 
 mihi, quaeri potest utrum uerum dixerit, quoniam 
 non legitur, cum ei angelus loqueretur. sed intellegendum 
 est hoc ibi scripturam tacuisse, hic autem commemorasse 
 quod ibi tacuerat. illud etiam, quod non ait: interrogaui 
 eum quid uocaretur et nomen suum non adnuntiauit mihi, 
 sed ait: interrogaui unde esset, uidetur inconsequens quod 
 addidit: et nomen suum non adnuntiauit mihi. non 
 enim nomen eius interrogauerat, cum quaereret unde esset, 
 sed locum uel ciuitatem, cum hominem putaret. nam et 
 hominem dei eum appellauit, specie tamen uel habitu angelo 
 similem, hoc est, quia tam praeclarum uidit, sicut ipsa narrauit. 
 sed si ita distinguatur: et interrogabam eum unde 
 esset et nomen suum, ut subaudiatur "interrogabam eum" 
 et postea inferatur "non adnuntiauit mihi", non habet 
 quaestionem; ad utrumque enim referri potest, quod ait: non 
 adnuntiauit mihi, id est nec unde esset nec nomen suum.

Item quod ait eadem mulier dictum sibi esse ab 
 angelo quoniam Nazaraeus dei erit puer a uentre 
 usque ad diem mortis suae, non legitur ab angelo 
 dictum. et quod legitur dictum: ipse incipiet saluum 
 facere Israhel de manu Philistiim, non est a muliere 
 commemoratum. itaque et aliquid non dixit, quod audiuit, 
 et tamen nihil credei.da est dixisse, quod non audiuit, sed 
 scripturam potius non omnia uerba angeli posuisse, cum 
 ipsum mulieri loquentem insereret narrationi. ideo autem 
 dictum est: a uentre usque ad diem mortis suae, quia 
 Nazaraei dicebantur in lege, ad tempus qui uotum habebant, 
 secundum ea quae scriptura per Moysen praeceperat. unde

 

 
 
 
 est hoc, quod huic iussum est, ut ferrum non ascenderet in 
 caput eius et uinum et siceram non biberet. hoc enim tota 
 uita sua obseruauit Samson, quod illi qui uocati sunt Nazaraei 
 certis diebus obseruabant uouentes uotumque reddentes.

Quod dicit scriptura: quoniam ignorauit Manoe 
 quia angelus dei est. manifestum est etiam eius uxorem 
 hominem credidisse. quod ergo ei dixit: uim faciamus 
 nunc tibi et faciamus in conspectu tuo haedum 
 caprarum, tamquam hominem inuitauit, sed ita, ut hoc 
 cum illo epularetur. quod sacrificium fecisset. nam facere 
 haedum caprarum non solet dici nisi cum fit sacrificium. 
 denique et ille ita respondit: si uim feceris mihi, non 
 manducabo de panibus tuis: ubi ostendit se fuisse ad 
 epulas inuitatum. deinde addidit: et si feceris holocaustum, 
 domino offeres illud. utique ideo dixit: si feceris 
 holocaustum, quia ille dixerat: faciamus in conspectu 
 tuo haedum caprarum. non autem omne sacrificium 
 holocaustum erat; nam de holocausto non manducabatur, 
 quia totum incendebatur, et ideo uocabatur holocaustum. sed 
 angelus etiam non manducaturus holocaustum fieri potius admonuit 
 non tamen sibi, sed domino; propter hoc maxime, 
 quia gens Israhel illo tempore consueuerat quibuslibet diis 
 falsis sacrificare: unde et tunc offenderat deum, ut traderetur 
 inimicis per quadraginta annos.

Quid sibi uult, quod, postea quam manifestatus est 
 Manoe et uxori eius angelus, qui cum eis loquebatur, dixit 
 idem Manoe uxori suae: morte moriemur, quoniam 
 deum uidimus? ex illa scilicet legis sententia, ubi

 

 
 
 
 scriptum est: nemo potest faciem meam uidere et uiuere. 
 opinabantur ergo ut homines deum se uidisse tanto utique 
 miraculo facto, quod in igni sacrificii stetit, qui cum illis 
 prius quasi homo loquebatur. sed deum in angelo an deum 
 ipsum angelum appellabant? sic enim scriptum est: et 
 sumpsit Manoe haedum caprarum et sacrificium 
 et obtulit super petram domino mirabilia facienti; 
 et Manoe et uxor eius expectabant. et factum est 
 dum ascenderet flamma desuper altare ad caelum, 
 et ascendit angelus domini in flamma. et Manoe 
 et uxor illius expectabant; et ceciderunt super 
 faciem suam super terram. et non adposuit ultra 
 angelus domini adparere ad Manoe et ad uxorem 
 eius. tunc cognouit Manoe quoniam angelus domini 
 est; et dixit Manoe ad uxorem suam: morte 
 moriemur, quoniam deum uidimus. in his ergo uerbis 
 quia non dixit: morte moriemur, quoniam angelum domini 
 uidimus, sed: deum uidimus, oritur quaestio, utrum in 
 angelo intellegebant deum an eundem angelum deum uocabant. 
 illud enim tertium, quod deum putauerant qui erat 
 angelus, dici non potest apertissime dicente scriptura: tunc 
 cognouit Manoe quoniam angelus domini est. sed 
 unde metuebant mortem? non enim scriptura in Exodo 
 dixerat: nemo uidet faciem angeli et uiuet, sed "faciem 
 meam" dixit, cum deus loqueretur. an et in hoc ipso, quod 
 in angeli praesentia deum cognouerat Manoe, ita perturbatus 
 est, ut mortem timeret? quod autem illi uxor sua respondit: 
 si uellet dominus mortificare nos, non accepisset 
 de manu nostra holocaustoma et sacrificium nec 
 inluminasset nos omnia haec, sed nec audita fecisset

 

 
 
 
 nobis haec, utrum ipsum angelum crediderunt accepisse 
 sacrificium, quia uiderunt eum in altaris flamma stetisse, an 
 per hoc intellexerunt accepisse dominum, quia hoc fecit 
 angelus, ut se ostenderet angelum? quodlibet autem horum 
 sit, iam tamen angelus dixerat: si autem facis holocaustum, 
 domino offeres illud, hoc est non mihi, sed 
 domino. quod ergo stetit angelus in altaris flamma, magis 
 significasse intellegendus est illum magni consilii angelum 
 in forma serui, hoc est in homine, quem suscepturus erat 
 non accepturum sacrificium sed ipsum sacrificium futurum.

Quid est quod dictum est, quod percussit alienigenas 
 Samson tibiam super femur? quis enim habet tibiam 
 super femur, cum tibia deorsum uersus non sit nisi a genu 
 usque ad talum? deinde si locum corporis significaret, ubi 
 eos uulnerauit, numquidnam omnes, quos percussit, in uno 
 corporis loco fuerant uulnerati? quod si esset credibile, possemus 
 forsitan suspicari eum pugnasse tibia alicuius animalis 
 tamquam fuste et ea illos super femur percussisse; sicut de 
 illo scriptum est, quod maxilla asini mille occiderit. sed neque 
 illud, ut dixi, credibile est, quod pugnans unum tantum locum 
 obseruauerit ubi eos percuteret; et non ait scriptura: percussit 
 eos tibia super femur, sed tibiam super femur. 
 nimirum ergo inusitata locutio facit obscuritatem. ita enim 
 dictum est, ac si diceretur: percussit eos ualde mirabiliter, 
 id est, ut admirando stupentes tibiam super femur ponerent; 
 tibiam scilicet unius pedis super femur alterius, sicut solent 
 sedere, qui mirando stupent. tamquam si diceretur: percussit 
 eos manum ad maxillam, id est tanta caede, ut manum ad 
 maxillam tristi admiratione ponerent. hunc sensum ita se 
 habere etiam interpretatio, quae est ex hebraeo, satis edocet;

 

 
 
 
 nam ita legitur: percussitque eos ingenti plaga, ita 
 ut stupentes suram femori inponerent. tale est enim, 
 ac si diceret: tibiam femori inponerent, quoniam sura utique 
 retrorsus cum tibia est.

Quid est quod ait Samson uiris Juda: iurate mihi 
 ne interficiatis me uos: et tradite me eis, ne forte 
 occurratis in me uos? quam locutionem ita nonnulli 
 interpretati sunt: ne forte ueniatis aduersum me uos. 
 sed hoc eum ne ab his interficeretur dixisse illud indicat, 
 quod in Regnorum libro scriptum est iubente Salomone ut 
 homo occideretur et dicente: uade, occurre illi. quod ideo 
 non intellegitur, quia non est consuetudinis apud nos ita dici. 
 sic enim quod militares potestates dicunt: uade, alleua illum, 
 et significat "occide illum", quis intellegat, nisi qui illius 
 locutionis consuetudinem nouit? solet [et] uulgo apud nos 
 dici: conpendiauit illi, quod est occidit illum; et hoc nemo 
 intellegit, nisi qui audire consueuit. haec est enim uis generalis 
 omnium locutionum, ut quemadmodum ipsae linguae 
 non intellegantur, nisi audiendo uel legendo discantur. AMEN.