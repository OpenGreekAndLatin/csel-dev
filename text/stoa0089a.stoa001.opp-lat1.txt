I. DE OPINIONIBVS INPERITORVM ET PERVICACIIS IN DEFENDENDA SVPERBIA. 
 Magnum in genere humano, Solli Sidoni, frater amantissime, 
 multorum uitium est adrogans inperitia et peruicax in denfen-\' 
 dendis perperam praesumptis opinionibus pertinacia. nam 
 plerique mortalium aut per sensus corporis corporearum 
 rerum haustis imaginibus ueluti quibusdam rerum umbris 
 obtutu mentis inluduntur, aut tenellis adhuc infantiae quondam 
 suae persuasionibus in senectute puerascunt. si qua illis 
 dicendi copia est, neglectis rerum causis rationis animam 
 spernunt et uerborum corpora diligunt, cumque duplici ad 
 ueritatem ueniatur uia, ut aut praeiudicatae auctoritati creduli-. 
 tate subdamur aut ad scientiam ratiocinatione tendamus,

 
 
 
 nihil quod uel auctoritas iubeat uel ratio suadeat potissimum 
 dicentes, spreta paucitate doctorum inludunt inperitos, quae 
 . maxima turba est. sed et ipsi ab eisdem quos fallunt, 
 reciproca inlusione falluntur. laudantur namque falsoque laudantur 
 et credunt, quo mentis sanitas maxime periclitatur. 
 accedit ad hoc etiam acescentis semper liuoris intentio, inuidentis 
 animi crimen et poena. nam si quid ab his, quos 
 iniquo lacessunt odio, ad utilitatem publicam ueri prodatur, 
 diuersum protinus adstruunt, etsi idem sentiant, ac sic inexhausto 
 firmatoque odio cum his, quos sibi odisse institutum 
 est, nequaquam metuunt ueritatis fecisse iacturam. oderunt 
 igitur proximum, oderunt et deum. atque in his duobus praeceptorum 
 omnium totiusque legis spreta plenitudine non mirandum 
 est, si uel de deo uel de homine probe non sentiant, qui 
 utrumque a se odio mediante longinquant. sed istoc eorundem 
 quamquam plectibili uitio moueor exilius, quia etsi maliuolentiae 
 in alios tela moliuntur, ipsi magis propriis transfixi 
 ictibus uulnera quae inferre conantur excipiunt: namque odiorum 
 stimulis eorundem prius puniuntur auctores. illud

 

 
 
 
 multo maximum longeque periculosius crimen est, quod 
 catholicae sanitati opiniones inimicas stulte concipiunt, uane 
 proferunt, superbe adstruunt, cum temeritate. scribunt, cum 
 intentione defendunt, et quoniam humanitus per inprudentiam 
 lapsi sunt, eligunt audaciae culpam suae peruicaci obstinatione 
 defendere, ne uideantur potuisse peccare. ita enim palam 
 sententias suas adstruunt, ut clam nihilo minus mussitantes 
 blandimentis lenocinantibus ignaros rerum sedulo precentur, ut 
 suae potissimum sententiae adquiescant, sibimet adsentiantur: 
 illud ueri plenum, illud esse salutiferum, quod ipsi doceant, 
 etiam deierando confirmant. si auctoritatom quaeras, subiciunt 
 istius modi causarum secreta adiri nequaquam posse, nisi 
 subtilissima rerum indagatrice ratione. si eandem in articulo 
 reposcas, adiciunt auctoritati potius oportere concedi, neque 
 ului praefatus sum propter argumentorum latentes quosdam scopulos 
 pelagus disputationis intrare. ita auctoritate rationem, ut 
 auctoritatem obiectu rationis eludunt et utroque horum ad id 
 utuntur, ut neutro utantur. at si eosdem paulo strictius 
 artum disputationis includat, aiunt quosdam esse sanctorum, 
 quibus huiusce modi sit facillimum soluere quaestiones, se ab 
 aliena magis auctoritate pendere, illud se maxime, quod alius 
 sanxerit, esse secuturos. haec quis ferat ulloque ferri pacto 
 posse iudicet, hominum quempiam et infitiari scientiam et 
 uindicare doctrinam, cogitata sua, si discussor absit, adstruere,

 
 
 
 si adsit, operire? at, inquis, quorsum sermo progreditur? ego 
 uero longiuscule. quam uolui praefatus sum, dum praesentium 
 piget taedetque, nuper etenim offendi in quosdam, qui chartulam 
 quandam oppido studiose lectitabant, et quia mortalium 
 generi mos est, noui operis agnitione pellecti ad id percipiendum 
 sedulo animo intenderant: hoc idem mihi acsi cognitu 
 necessarium ultro ingerentibus inspicere plane non abnui.

II. VBI LIBRVM SINE AVCTORE INCVRRISSE SE MEMINIT. 
 Prima opusculi facies de genito ingenitoque deo sublimissimae 
 quaestionis uix foribus oberrans non perincatholicam 
 praeferebat etsi longe inpari disputatione sententiam: ita 
 penes me ratiocinandi lenitatem grauis causa pensauit. ubi 
 legendi progressu reliquum lectionis acoessi, animaduerti quibusdam 
 circumlocutionibus id inpensius molientem opelli 
 ipsius auctorem, ut diuinitas passibilis crederetur. percontor 
 de nomine: nec responso nec scripto proditur. coepi, fateor. 
 talis equidem paginae stilum oppido ferre suspectum, et qu

 
 
 
 in eis solemus locis, quae uel humoris adsidui subterluuione 
 cedentia uel leui prono lubrica uel cauo pendula uel sudibus 
 aspera sunt, suspenso uestigio iter incognitum potius tentare 
 quam currere, donec tertiae, ut illic est, partem quaestionis, ingredior. 
 hinc iam non exploranda, sed explodenda sententia 
 nequaquam pensi sermonis adparuit satis sedulo efficere cupiens, 
 si quo pacto queat, ut anima corpus esse uideatur. nulla 
 igitur argumentandi uirtute, nulla iubente lege, nulla persuadente 
 ratione in hoc nequiquam uidelicet negotio tertius sermo 
 finitur. 
 
 
 Ac mihi primum quaerere cordi est, quidnam rationis 
 exstiterit, ut tantas initurus causas deque tam sublimibus 
 locuturus sciri uitauerit. si bene conscius disputas, cur nomen 
 occultas? si agnosci metuis, cur opus prodis, ne dicam, cur 
 ista conscribis? an maiorum super hoc forsitan exempla sectaris? 
 sed uideo prophetas, euangelistas, apostolos, post etiam 
 authenticorum plurimos tractatores sua propriis uoluminibus 
 nomina praenotasse, alios etiam operum suorum propriis 
 uocabulis inchoasse principia, ut est illud: Petrus apostolus 
 Christi, et Paulus, nec non alii atque alii fundatores 
 ecclesiae atque eruditores: uidelicet praecauenda fore nouerant 
 apocryphorum uana uel noxia. sed ne sic quidem fallacium 
 temerariorum uitari figmenta potuerunt. hinc est quod pleraque 
 Pauli multorumque sanctorum uocabulis praenotata sanitas 
 catholicae nostrae non recipit, quia non lenocinio nominis 
 operis meritum pensat, sed auctorem sibi stili ueritate

 
 
 
 occultatur. enimuero illud, quod ista pagina propalatur eiusdemque 
 auctor occultatur, euidens facit indicium eandem scilicet, a 
 quo sit conposita, fuisse damnatam. nemo enim studet occultari, 
 nisi qui formidat agnosci. ego tamen satis mirari nequeo, 
 cur in eodem uitandae noxae non fuerit studium, in quo 
 subprimendi nominis potuit esse indicium.

III. QVOD DIVINITAS INPASSIBILIS NVLLI PRORSVS ADPECTVI SVBIACEAT. 
 Sed ad propositum reuertentes ipsa praefati operis uerba 
 uideamus: ad illum uidelicet cui talia destinat, quem perinde 
 atque se celatum studuit, sicait: quaeris a me quo modo 
 iuxta substantiam dei in epistula quadam dictum 
 sit, et hic, nec quae, nec cuius, nec ad quem, nec de quo 
 epistula foret indicatum uoluit. continuatque de deo: nil 
 sensit patientis sensu, sed sensit conpatientis 
 adfectu. subiungit istud nec philosophos ignorasse: quia, 
 inquit, in homine diuersae adfectiones, id est, iustitia, 
 misericordia, sanctitas res accidentes sunt 
 et ideo adfectus uocantur. deus uero his non passibiliter 
 adficitur.s o non passibiliter!s o adficitur! quo

 

 
 
 
 adficitur, si non patitur? cur tam celer est memoria tua ad 
 obliuionem eorum etiam ipse quae protuleris P iustitiam et 
 misericordiam, quia in homine accidentiae sint, adfectus esse 
 dixisti. igitur si in homine, quia accidentiae sunt, adfectus 
 sunt, in deo quia accidentiae non sunt, adfectus non -sunt. 
 non ergo sensit conpatientis adfectu, in quo quia accidentia 
 non fuit, adfectus esse non potuit. sedadicis: ergo quod in 
 homine adfectus et gratia, in deo uirtus est et 
 natura. at quae in deo uirtus est, cum data fuerit homini, 
 non est uirtus? deus enim procul dubio uirtus est, qui si 
 inmutabilis est, etiam cum se homini dederit, uirtus in homine 
 est. ergo quod in deo uirtus est, et in homine uirtus est 
 hoc tantum differens, quod illic substantialiter, hic accessibiliter. 
 unde dominus ad apostolos: sedete, inquit, in ciuitate, 
 quoad usque induamini uirtute ex alto, et 
 propheta: diligam te, domine, uirtus mea. tu uero 
 deum in se uirtutem esse et in homine dicis non esse. sed 
 talis sententiae causa luce liquidior est: sequitur scilicet, ut 
 quem dicis adfici, adstruas commutari. 
 
 Ac mihi primum proprietas huius nominis maxime discutienda 
 est. adfectus nempe ab eo dicitur quod aliquid adficiat, 
 quidquid autem adficitur, patitur. pati uero non est nisi 
 passibilis creataeque substantiae, quae quoniam a summa. 
 essentia, quae deus est, ut exsisteret, uocata de nihilo est inter 
 illud, de quo facta, et illud, a quo facta est, media: ita

 

 
 
 
 substantiam adfici potest at proficiat, sicut inferioribus ut deficiat. 
 de anima quippe loquor humana. igitur nec nihilum adfici 
 aliquo pacto potest, quia substantiam non habet, nec deus, 
 quia detrimenta non sentit augmentaue non recipit. adficiuntur 
 autem media, sicut supra dictum est, uel profectu uel 
 defectu. enim uero quidquid adficitur patitur, et quidquid 
 patitur non esse deum nemo sanorum infitias ierit, quia 
 utrumque mutuo reciprocat, ut nec mutabile nisi passibile, 
 nec passibile possit esse nisi mutabile. quod autem philosophorum 
 testimonio misericordiam atque iustitiam et istius 
 modi bona adfectiones passibilis dicit esse creaturae easdemque 
 in deo essentialiter, non accessibiliter, haud intendit animo 
 sibi semet aduersa proferre, quia adfectio accessio est non 
 autem aliquid deo accidit: igitur adfectioni non subiacet. 
 nam quidquid adficitur, contrariis congruentibusque pariter 
 obnoxium ambifariae subditur passioni. quocirca si summa 
 diuinitas sensit conpatientis adfectu, etiam malae passionis 
 subiacet stimulo. sensit dicis: utique sentire accidens eius 
 est, qui ante non sensit. aeternitati autem, quia passionem 
 Christi sempiterne sciuit, ut pote quam ipsa disposuit, passionis 
 tempore noui nihil, quod nosset, ne dicam quod sentiret, 
 accessit.

 
 
 
 
 Sed quid nunc ego de adfectu disseram eundemque inpassibilem 
 fore disputando conuincam, cum is ipse cui entradieimus, 
 haud dubie fassus sit crucifixo homini deum fuisse 
 conpassum ? quidnam, quaeso, istud est: non sensit patientis 
 sensu, sed sensit conpatientis adfectu ? quid 
 est sensit, quidue non sensit? aut quo modo passus est, 
 si non sensit? numquid si quispiam dicat: ambulat ille, 
 et ille coambulat, aut: loquitur ille, et ille conloquitur, 
 nonne et conloquentem loqui et coambulantem 
 ambulare significat? aut si quis aiat: mortuus ille est, et 
 ille commortuus, nonne utrumque mortuum fuisse confirmat? 
 nam qui commoritur, utique moritur. ergo et qui 
 conpatitur, utique patitur. passa est igitur, si conpassa 
 diuinitas, ergo fortassis et mortua, aut si istud etiam cogitatu 
 nefas est: non ergo passus est deus, igitur nec adfectus. ubi 
 est nunc conpatientis adfectus? 
 
 Post subicit, quid prophetico spiritu ueterum quique sanctorum 
 proterrendis coercendisque carnaliter humanitusque 
 sapientibus tropice prophetauerint, inquiens scriptum: domine, 
 ne in ira tua arguas me, et: iurauit dominus, nec 
 eum paenitebit. abhinc superius etiam per philosophos 
 accidentias deo non obicit et hic per prophetas etiam uitiorum 
 necessitates inponit, quia res, quae figuraliter accipiendae 
 sunt, nisi sollerter intro inspiciantur, non ad uiuificantem 
 spiritum peruenitur, sed in occidente littera remanetur.

 

 
 
 
 secilicet scilicet, ut incontaminabilem praecelsae diuinitatis essentiam 
 passibilem fore credamus, si uaticinia prophetarum 
 allegoricis animata secretis in litterae tantum corpore cogitemus. 
 quia cum propheticis oraculis uel irasci uel paenitere 
 memoratur, effectus harum uidelicet passionum considerandi 
 sunt, non adfectus. porro qui neotericus scriptor iuxta propheticae 
 locutionis exemplum meditatiunculas suas autumat 
 debere pensari, non tractatorem profitetur se iste, sed uatem, 
 cum uirginis partus ora uatum obserauerit, ut uaticinia reseraret. 
 secus igitur est ac ratio postulat, mystico prophetarum 
 stilo texere periodos oratorias, quo fit ut ille qui aliena expositurum 
 se spondet, non possit exponi. igitur aut uatum uerbis 
 non utere aut uaticinare. nequaquam profecto conducit uel 
 praesenti uaticinium tempori uel prophetica locutio tractatori. 
 quocirca quidquid in defensionem tui ex prophetico sermone 
 mutuatus es, aduersatur tibi potius quam opitulatur, quia uel 
 quaesita defensio fatetur inbecillitatem uel incongruens patrocinium 
 non purgat errorem. 
 
 Intemerabilis ergo diuinitas haudquaquam recte adfici dicitur, 
 quia effectus est ab opifice, adfectus in opere. quando enim 
 deus quempiam temporaliter punit, aeterno consilio ille utique 
 patitur qui punitur. pateretur aliquid et deus, si uel temporaliter 
 cuiuspiam peccata cognosceret uel eundem ad exercendam 
 iustitiam iracundia commoueret. omne etenim temporaneum 
 mobile atque mutabile inmutabilis et stans sempiternitas

 
 
 
 includit adficiens salubriter aliqua, iudicialiter aliqua adfici 
 sinens, ipsa ab omni adfectu uel motu temporis et loci satis 
 aliena, praedita illo tantum motu qui stabilis dicitur, ex qua 
 et per quam et in qua est omne quod solo tempore et ab 
 ipsa tantum mouetur, et omne quod et per tempus et locum 
 ab illa mouetur neque solo tantum tempore. sed istinc alias. 
 nunc autem missa facientes, quae talia profecto sunt merito 
 uel uiribus, ut eadem inprobari sit iustum, inpugnari non 
 necessarium, ad testimonia illa ueniamus, quae ex apostolo 
 in patrocinium sui mutuatus est. ait enim, cur dici non possit: 
 sensit conpatientis adfectu, quando apostolus dicendum 
 putauit: numquam dominum gloriae crucifixissent, 
 cum, sicut lux nullam sentire possit plagam uulneris, ita et 
 auctor lucis nullam poenam senserit passionis. potest ergo 
 dici: sed sensit conpatientis adfectu. potest quidem, 
 quia omnia licent, sed non debet, quia non omnia 
 aedificant. 
 
 Risum tamen in isto conparationum ac prolocutionum 
 tuarum genere tenere uix possum. paulo prius adstruxeras 
 deum desinere esse uirtutem idcircoque mutari, nunc itidem 
 sententia flaccente declamas quod sicut lux nullam sentire 
 possit plagam uulneris, ita et auctor lucis nullam poenam 
 senserit passionis. ergo plagam lux sola sentit. numquidnam

 

 
 
 
 terra ant aqua aut aer cuiuspiam uulneris plagam sentit, 
 aut lux fortassis animata sit, ant quodlibet corpus inanimum 
 sentire potest, aut corpus est ullum, quod etsi uulnus non 
 sentit, uulnerari non possit? uulnerari igitur lux potest, etsi 
 sentire non potest, quia sicut nox inmissu luminis rumpitur, 
 ita lux tenebris uulneratur. unde iucundissimis Asclepiadeis 
 lusit poeta notissimus dicens: 
 absentemque diem lux agit aemula, 
 quam nox cum lacero uicta fugit peplo. 
 quid dicis, ut lux plagam non sentit, ita diuinitas uulnus 
 in passione non sensit? si ita est, uulnerari ergo potuit, etsi 
 sentire non potuit, unumque fuit insensibilitatis, aliud corruptibilitatis. 
 non enim pro incorruptibilitate non doluit, si uulnerari 
 potuit, quia lux et insensibilis est pariter et uulnerabilis. 
 uide ne forsitan iste sit quem nobis adprobandum rere alti 
 prolapsus erroris. tu dicis lucem corpoream homini 
 communem simul et pecori eatenus, ut deum non sentire 
 uulnus inflictum et quamlibet pulchrum corpus, corpus tamen 
 summo incorporeo non adsimilas, sed exaequas, et in tam 
 plectibili sententia non innocentiae tantum priuilegium tibi, 
 sed laudis adrogas et nos, quia similitudinem dei, ut eius

 

 
 
 
 sicuti est similitudo sit, incorpoream dicamus, extra fidem. 
 fore pronuntias. sed hinc postmodum, de adfectu interim 
 disseramus. ergone si sic crucifixus est Christus, ut summae 
 diuinitatis uniuerso mundo intemerabilis incorruptibilitas 
 crucifixa credatur, dicas uelim, nisi iniuriosum est, quem 
 post humilitatem mortis a summo deo, id est ipsa trinitate 
 exaltatum esse credi sit licitum, cui nomen, quod 
 supra omne sit nomen, fuisse conlatum? illi nempe 
 arbitror, qui oboediens factus usque ad mortem 
 propter ineffabilis humilitatis oboedientiam ineffabiliter sublimatus 
 in gloriam est dei patris. aude sis non fateri 
 eundem gloriae dominum quem fateris hominis filium. uerum 
 tu illo, quo dictum est: numquam dominum gloriae 
 crucifixissent, in id uti uoles, ut haud dubie credatur, 
 quod ipsa diuinitas queat adfici, \' si potuit crucifigi. igitur 
 aperto proloquio manifestasti sententiam tuam. nam cum 
 idcirco adfici deum inreprehensibiliter te dixisse arbitreris, 
 quoniam gloriae dominum crucifixum apostolus dicit, et crucifixum 
 gloriae dominum sic accipi ueritas suadeat, ne diuinitas 
 crucifixa credatur, tu uero adfici diuinitatem obnixius argumentere, 
 defensitandi erroris studio haud animaduertis poenale 
 illud, quod in homine Christo persequentium scelus exercuit, 
 ipsi inuiolabili diuinitati inflictum fuisse te dicere. quod si

 

 

 

 
 
 
 ita est, pati pro hominibus deus et non adsumpto potuit 
 homine, quia si in homine passibilis, et extra hominem potuit 
 esse passibilis. sed eundem forte contendas substantiae humanae 
 contagione mutatum. idcircoque post adsumptum hominem 
 factum fuisse passibilem. non igitur incorruptibilis deus, 
 quia quidquid deteriorari potest et corrumpi profecto potest 
 sed corrumpi diuinitas non potest nec commutari, igitur nec 
 pati potest. 
 
 Nunc porro superest, ut quoniam Christus homo uerus 
 deus uerus ex duplici substantia una persona et deus homo 
 et homo deus est, idem gloriae dominus et non sit crucifixus 
 pro inuiolabili diuinitate et crucifixus sit in homine pro 
 unitate personae. itaque miro atque incogitabili modo passus 
 est [homo] deus, et non est passa diuinitas. cerne nunc igitur 
 in id tantum temet apostoli testimonium uindicasse, non ut 
 ex eodem robur sententia tua capesseret, sed ut scaeuae sententiae 
 prauitas non lateret. tu scilicet uelut stipulante tibi 
 per apostolum ueritate adfici diuinitatem dicis, sed apostolus 
 crucifixum gloriae dominum in ea sui parte cogit 
 intellegi, qua potuit crucifigi. tibi igitur, tibi admodum soli 
 haec relicta sententia est, ut intemerabilis atque inaestimata 
 diuinitas flagris caesa, clauis transfixa, lancea transfossa, 
 doloribus adfecta, morte consumpta sit, quia in uno eodemque 
 Christo credi renuis aliud subditum morti, aliud passioni. 
 sed premente ueritate uerba commutas inquiens, quod quibus

 
 
 
 adficitur creata substantia substantialiter in deo sint, non 
 accessibiliter. perge sic dicere, non interspergat sinceritati 
 ueritatis ignorantia praesumptiosa mendacium. humanum 
 est nempe delinquere: humanum est pro delicto paenitere. 
 nemo periculosius peccauerit, quam qui peccata defendit. 
 namque inpassibilem nullique adfectui subiacentem summae 
 diuinitatis essentiam, ut tute pronuntias, cum philosophis non 
 recusas. proinde intestinum bellum pelle animo. certum tibi 
 sit ueritatem falso, sicut essentiam nihilo, haudquaquam posse 
 misceri. tu autem dicis adfici, quem negas pati. si enim 
 adfectu non caret, inpassibilitatis de eodem fallax professio 
 est alterum alteri inmodice repugnat : qui ait, sensit conpatientis 
 adfectu, non ait, quod in passione nihil senserit. 
 porro tu dicis, quod deus non adficitur passibiliter, ergo adficitur 
 non passibiliter. quod ita est ac si quispiam dicat: stat 
 iste currens, dormit ille uigilans, quod utique non 
 sinit contrariorum discrepantia. quo igitur proficit quod 
 adicis passibiliter, cum dici uerissime plenissimeque possit 
 non adficitur deus? non caret naeuo suspicionis biceps 
 ista prolocutio. deum non dicis pati, quem dicis adfici. 
 adfectio et passio unum idemque significat: aut utrumque 
 sustuleris aut in alterutro utrumque seruaueris. non igitur

 

 
 
 
 dicendum est: non adficitur passibiliter deus, sed: 
 non adficitur deus. si non adficitur, non sensit conpatientis 
 adfectu. si sensit conpatientis adfectu, consequenter 
 adficitur.. 
 
 Aio ego: nullis adficitur diuina substantia, inquis tu: deus 
 non adficitur. redeamus in gratiam. pessumdetur e medio, 
 qui te fortassis ignarum, quod certe patet, incautum respergit 
 infamia. sed superadicis et apostolum dixisse pronuntias de 
 Christo iam in caelis posito: habemus talem pontificem, 
 qui possit conpati infirmitatibus nostris, et tamquam 
 nihil hic sit pertractandum discutiendumque, satisfecisse 
 te proposito gloriaris transiturus ad tertiam quaestionem. 
 igitur ut quam breuissime responsum referam, pontifex ille, 
 credo, est qui principaliter apud diuinitatem summae trinitatis 
 humani generis oblata sacrificat, peccata expiat, uota commendate 
 ipse ergo uerus sacerdos est, quia si filius dei secundum 
 id quod aequalis est patri, non tam preces fundit, quam 
 precantes exaudit, homo potius hic intellegendus est, quem 
 pontificem apostolus dicens nostrisque infirmitatibus conpati 
 pronuntians de ipso itidem dicit: Christus Iesus, qui 
 mortuus est, immo etiam qui et resurrexit, qui 
 est in dextera dei, qui etiam interpellat pronobis. 
 ille ergo pontifex conpatitur nobis, qui et interpellat pro 
 nobis. ille uero . qui interpellanti adnuit, ipsa trinitas non 
 haberet utique quem sibi interpellare necessarium foret, si 
 pati, aut adfici ullatenus posset. iamne intellegis aduersum

 

 
 
 
 potius ueritatis testimonium in patrocinium falsitatis adsumi ? 
 quoniam si quid huius modi, sicut supra diximus, in diuinis 
 uoluminibus inuenitur, ad unitatem personae referendum est, 
 quia sicut anima et corpus ex diuersa substantia unus est 
 homo, ita deus et homo ex diuersa substantia unus est Christus. 
 ac per hoc cum sit unus ex diuersa substantia, ipse se quodam 
 modo petit, ipse se quodam modo pro nobis exaudit. 
 innumera sunt quae super hoc dici promptissimum sit, sed 
 quoniam non inpendio emolienda sunt, quae per se labascunt; 
 in praesentiarum de his ista sufficiant.

IIII. ABHINC DE STATV ANIMAE DISPVTAT. 
 Status nunc animae humanae, hoc est imaginis diuinae 
 uocatur in dubium. haec nempe est tertia illa quaestio, qua 
 iste necessarius meus discernendarum naturarum causas 
 ingressus spiritum uitae corpus esse pronuntiat adstruens se 
 super hoc praeiudicatae auctoritatis patrum scita proferre, 
 quos quidem non tam aliquid sibi perceptu mentis cognitum 
 definisse, quam quaedam opinatos fuisse commemorat. et quia 
 ipse, quantum loquitur, non tam probatae rationi aut intemerandae 
 auctoritati, sed humanae magis opinioni concessit, id 
 inpenso opere nititur, ut spreta auctoritate diuina, omissa 
 quoque ratione perspicua, clausis ut aiunt oculis sibimet 
 adsentiamur. 
 Quicumque de deo ueraciter ac pie sentiunt, nihil ab eo

 
 
 
 non creatum, quod creari oportuerit, consequenter intellegunt. 
 causa enim creandarum rerum bonitas creatoris est, qui creare 
 potens uniuersa quae uelit ut nihil bonitatis exercuisset, si 
 nihil creasset, ita semiplena benignitate usus esset, si semiplenum 
 aliquid condidisset. mirum autem uidetur subplemento 
 rerum defore aliquid, si rosae flosculus non exsisteret, et non 
 defore si incorporea substantia non esset creata. ne ergo non 
 minimum aliquid, sed uel potissimum deforet creaturae plenitudini, 
 debuit incorporea quoque substantia creari sed ad 
 creatoris forte referatur iniuriam, si incorporeum aliquid ac 
 sibi simile condidisse dicatur, quia simile deo nihil inuenitur 
 in corpore. sed ab ipso deo similitudo dei anima dicitur 
 humana, in corpore autem nulla esse potest similitudo diuina: 
 incorporeum ergo erit, quod deo sit simile, humanus uero 
 animus ad similitudinem dei factus est, incorporeus igitur 
 est animus humanus.

V. QVOD INCORPOREVM CORPOREO ET INLOCALE LOCALI DIGNITATE PRAEPONITVR. 
 Omne autem incorporeum corporeo et inlocale locali et 
 insecabile secabili et uiuens non uiuenti in naturae dignitate 
 praeponitur. enimuero creator omnipotentissimus idemque

 
 
 
 benignissimus substantiam omni corpore potiorem sibique 
 similem si non creauit, quam I creari debuisse iam constitit, 
 aut noluit aut certe non potuit. si noluit et non potuit, 
 omnipotentia caruit. si potuit et noluit, quod etiam cogitatu 
 est nefas, inuidit. non autem potest uel omnipotentia non 
 posse uel bonitas inuidere. creare ergo incorporeum et potuit 
 et uoluit, igitur et creauit. nisi forte dicas fieri non debuisse,, 
 quod ille potuit uelle, qui non potuit uelle, nisi quod debuit 
 facere. quid mihi nunc creatum non esse contendas, quod 
 creari debuisse non dubitas? creari certe debuisse, quia cum 
 creator incorporeus maximum bonum sit, et creatum incorporeum 
 magnum bonum sit, et creatum corpus, quod nisi 
 creatum non est, aliquod bonum sit, a summo deo qui est 
 maximum bonum, sicut creatum est corpus aliquod bonum, ita 
 creari debuit incorporeum magnum bonum, quia non conueniret 
 omnipotenti bono, qui fecit omnia bona ualde, perfectionem 
 plenitudinis rerum uel in minimis truncam facere, non 
 dicam potissima non creare. sed fortassis adstruetur aut 
 incorpoream creaturam bonum non esse aut bonum creari non 
 oportuisse aut quod Oportuerit fieri nequiuisse. sed summum 
 bonum incorporeus creator, magnum bonum incorporea

 

 
 
 
 creatura: oportuit igitur a summo bono fieri magnum bonum, et 
 potuit omnipotens facere, quod debuit bonus uelle. creauit 
 ergo incorpoream substantiam, qui non facere non potuit 
 quod fieri debuit, nisi forte dicatur aliquid debuisse fieri, 
 quod ille non fecerit: consequens ergo erit aliquid illum 
 fecisse, quod non debuerit. 
 
 Sed dices mihi: si aliquod incorporeum creatum est, 
 aequiperat ergo creatorem. de uero homine, hoc est 
 de hominis anima quaerimus. non est haec aequalis deo, sed 
 similis: similis utique quantum incorporea incorporeo, inferior 
 quantum creata creatori, similis quantum intellectualis lux 
 luci intellegibili: quantum mutabilis creatura inmutabili creatori 
 dissimilis. aliud namque est ueritas, aliud imago ueritatis. 
 sed sicut rei corporeae nulla imago esse potest nisi corpus, 
 ita nequaquam imago incorporei inuenitur in corpore. nam 
 illic ubi de creatione hominis Moyses loquitur, sic ait: et 
 dixit deus: faciamus hominem ad imaginem et 
 similitudinem nostram. et fecit hominem ad imaginem 
 et similitudinem suam. ad imaginem dei 
 creauit eum, masculum et feminam. diuinae istud. 
 auctoritatis oraculum nec eloquio eludi potest nec argumento 
 falli nec uirtute uinci nec arte uitiari. si imago dei est 
 humana anima, incorporei uidelicet imago est, si incorporei 
 imago est, incorporea utique ipsa est. at si incorporea non

 

 
 
 
 est, incorporei prorsus imago non est. sed incorporei imago 
 est, incorporea igitur est: nam quia creata est, non est deus, 
 quia imago dei est, non est corpus.

VI. QVOD CVM OMNE INCORPOREVM INVISIBILE SIT, NON AVTEM OMNE CORPOREVM VISIBILE EST. 
 Sed subicis a nescio quibus, quorum tamen nominum nobis 
 notitiam subripis, sic doceri, ut alia dicant esse incorporea, 
 alia inuisibilia. tremendae scilicet peritiae tractatores, qui 
 usque ad hoc penetrauere secretum: si alia incorporea sunt, 
 alia inuisibilia, ergo incorporea non sunt inuisibilia. postponendum 
 est igitur incorporeum omni corporeo, quia dicit per 
 apostolum ueritas: quae uidentur, temporalia sunt, 
 quae autem non uidentur, aeterna sunt. uerum tu 
 creatricem creatamque substantiam ita discernis, ut alia sint 
 incorporea, alia inuisibilia. inuisibile igitur omne corporeum, 
 et incorporeum omne uisibile. istic egomet audeo sciscitari, 
 inuisibilisne sit deus anne uisibilis? si corporeum negas, 
 uisibilem non recusas. si inuisibilem dicis, corporeum confiteris. 
 secundum hanc ergo sententiam, quae tibi nobisque 
 sit procul, aeternus inuisibilis incorporeus deus aut

 

 
 
 
 incorporeus non erit, aut uisibilis erit et aeternus non erit. quiddam 
 tamen cogitare uoluit, sed eloqui non ualuit patentium nempe 
 causarum doctor ignarus, quem dicere uisum reor esse quaedam 
 corporea quae uideri nequeant, cum sit uniuerso incorporeo 
 proprium non uideri, ac per hoc corporea quaepiam inuisibilia 
 esse posse, porro incorporea nisi inuisibilia esse non 
 posse. nam cum omne incorporeum inuisibile sit, non omne 
 inuisibile incorporeum est. uox enim non uidetur et corpus 
 est quamquam propter eminentiam uisus etiam quae ad 
 reliquos pertinent sensus uideri dicamus, sicut saepe dicimus: 
 uide quid sonat, cum sonus ad auditum pertineat, non ad 
 uisum, nec tamen ita dicimus: audi quid lucet, quia praeeminentior 
 ceteris sensibus uisus quae inferiorum sunt abusiue 
 sibi uindicat, cum potestatibus eorum potentiam suam non 
 misceat. quocirca et uisibilia sunt omnia quae sentiri quocumque 
 sensu corporis possunt, si ad uisum cuncta referamus, 
 et non omnia uisibilia sunt, si unicuique sensui quod sibi 
 est speciale reddamus. hinc omnia scilicet principalia corpora 
 quae dicuntur elementa procul dubio uisibilia sunt, sentiri 
 experimur. ex quorum metrico pro portione conuentu, conpactis 
 rate dimensionibus, uegetante anima uiuens corpus

 
 
 
 efficitur, quamquam multa sint, quae animata non sunt et 
 uiuere negari non possunt. sed de eis loquimur, quae non 
 solum uiuunt, sed etiam sentiunt, sicut sunt animata rationis 
 expertia. de quibus paululum disputatione dilata de 
 nobis loquimur. 
 
 
 Igitur cum ex anima simus et corpore atque, ut corpus 
 animus esse non potest, sic animus corpus esse non possit, 
 animus qui sentit in corpore, etsi per uisibile sentit, inuisibiliter 
 sentit. aliud enim est uisus, aliud oculus, aliud aures, 
 aliud auditus, et nares aliud, aliud odoratus, et os aliud, aliud 
 gustus. nec hoc idem manus et tactus. igitur tactu calentia 
 frigentiaque discernimus, ipsum uero sensum tangendi non 
 tangimus. nec frigus illic namque nec calor est. et gustatu 
 dulcia atque amara sentimus, sed gustatum gustare non possumus. 
 nihil enim uel amarum in illo uel dulce est. naribus 
 odores accipimus, olfactum tamen olfactu non capimus, quia 
 nihil olet olfactus, et auribus uoces haurimus, sed cum nihil 
 sonet auditus, ipsum non audimus auditum. coloratas oculis 
 formas adspicimus et oculis quia coloratae formataeque sunt, 
 cernimus, sed uisum, quia nec coloratus nec formatus est, 
 non uidemus: iuge namque uideremus, si luceret uisus, et 
 audiremus semper, si sonaret auditus, et perpetuo odoraremur, 
 si fraglaret olfactus, et indefessim gustaremus, si saperet 
 gustatus, aeternumque tangeremus, si se ipsum tangeret tactus.

 
 
 
 atque ut de ceteris taceam, si gustari posset gustatus, nemo 
 posset esse ieiunus, nec extrinsecus adhibenda forent in quae 
 semet sensus exsereret, si se ipse sentiret. aliud est ergo 
 membrum per quod sentimus, et sensus aliud quo sentimus, 
 quia inter inuisibile incorporeum et corpus uisibile est illud 
 inuisibile corporeum, quod in nobis uisus, auditus, odoratus, 
 gustus et tactus est: quae quoniam non nisi in animato sunt 
 corpore, ex utriusque diuersi commercio eadem et corporea 
 sunt et inuisibilia trahentia de corpore uisibili ut corporea 
 sint, de incorporeo animo ut sint inuisibilia. non igitur iurta 
 sententiam tuam illud erit inuisibile, quod incorporeum non 
 erit, tamquam incorporeo uisibile et corporeo inuisibile esse 
 sit proprium, quando quidem nihil inuisibile corporis foret, 
 nisi inuisibile illud incorporei inuisibilitas faceret, quia in 
 eodem, sicut supra diximus, homine et incorporeum inuisibile 
 est anima et inuisibile corporeum, quod de corpore uisibili 
 inuisibiliter agit anima.

VII. QVOD EX QVATVOR ELEMENTIS CONSTENT QVINQVEPERTITI SENSVS CORPORIS. 
 Iam uero quaecumque corporis sensibus tangimus, ita ad 
 quosque eorum quaeque ex illis speciatim pertinent, ut in

 
 
 
 communionem propriorum alios non admittant. est ergo inter 
 uniuersa corporea solis lux sine dubitatione praestantior. 
 haec ad illud supremum in uniuerso corporeo pertinet elementum, 
 quod ignis dicitur. hinc est quod etiam in corpore 
 humano principalem prae omnibus sensibus locum uisus accepit. 
 ab interno scilicet calore cordis ac iecoris igniculi quidam 
 indefessim scintillantes in cameram capitis quasi in caelum 
 nostri corporis subuolant. ex quibus radii per oculorum media 
 profusi ac lumini extero commixti corporum quae inciderint. 
 repercussu retrouersim cedentes eorundem colores ac formas 
 hauriunt. animaduertis igitur summum in elementis ignem, 
 pulcherrimam in coloribus lucem, praecipuum in sensibus uisum. : 
 hunc merito atque potentia auditus insequitur illi elemento 
 compos, quod Graeci uocant aethera: qui licet aeris sit natura,, 
 tamen quia quasdam quasi faeculentias e supremis suis deor-\' 
 sum uersus uelut in fundum digerit, purior atque subtilior 
 hunc procellosum aerem et naturaliter nubigenum et loco et 
 dignitate supereminet. hinc est quod purissimus aer faciliorem. 
 et longius potentem facit auditum. nam sicut oculi sine formis 
 corporum atque extrario lumine contemplari nequeunt, 
 sic aures nisi aere aut percusso aut flato non sentiunt. ita et 
 narium sensus, nam sicut aer sonis inficitur, ut in auribus 
 operetur auditum, sic itidem hic ipse inficitur odoribus, ut in

 
 
 
 naribus faciat odoratum, quibus inesse naturaliter nisi adtracto 
 aere non sentitur. gustandi uero sensus absque humoris adminiculo 
 nequaquam agere se posse hinc euidens facit 
 indicium, quod nihil sapidum, si accipitur lingua arente, sentitur. 
 de tactu uero dubitari non aestimo <imo> elementorum, 
 hoc est terrae esse simillimum. 
 
 Age nunc ut ad illud, propter quod ista tractauimus, 
 reuertamur: en uisus et lucem et alia per eandem corpora 
 contemplatur ac sentit. num quidnam sibi aliquid hinc usurpat 
 auditus? rursum meatus aurium sonos et formatas accipiunt 
 uoces. numquid hinc aliquid sibi uindicat uisus ? per antra 
 narium generis innumeri capimus odores, nihil certe de his 
 sentire ualet auditus. forte in saporum exploratione odoratui 
 communicat gustus, aut ad sentienda aspera uel lenia gustus 
 permittit aliquid tactus? ecce uox uisu sensu eminentiore non 
 cernitur, lux perinde non auditur, uox naribus certe non capitur, 
 gustu fraglantia non accipitur, sapor tantum in ore sentitur.

VIII. QVOD OMNIS ANIMA EX NVLLO PRORSVS ELEMENTO AVT QVOLIBET CORPORE SIT FACTA. 
 Ecce habes omnigenum corpus ex omnibus elementis in 
 fabricam corporis humani aeternae illius musicae uix cogitabilibus 
 modis atque harmoniae ratione permixtum. elige nunc 
 ex quo corporum genere anima sit, si corpus est anima. quia 
 si non aut ex uno horum aut ex aliquibus aut ex omnibus 
 corporibus est anima, non est corpus. sed quid nunc faciam? 
 quo me uertam acutissimi et doctissimi disputatoris ingenio 
 et arte praeuentus? qui scilicet intellegens nullum corpus esse 
 posse, nisi aut principaliter ex nihilo creatum, sicut elementa 
 sunt corporum, aut ex his analogica ratione formatum, animam 
 corpus esse decernens maluit eandem ex uno principalium corporum 
 fictam quam ex omnibus fuisse conpositam. callido 
 uidelicet cautus ingenio noluit animae substantiam multorum 
 corporum congregare mixtura, ne ex hisdem contracta principiis 
 quibus corpus extrarium, si perinde diceretur potuisse 
 formari, eatenus uideretur posse dissolui. quapropter aerem 
 delegit, ex quo aut cui animam similem fore decernat adiciens 
 testimonium sui nescio cuius auctoris, cuius haec uerba sunt: 
 nonnullae sunt, inquit, spiritales naturae, ut angeli,

 

 
 
 
 archangeli ceteraeque uirtutes: ipsa quoque anima 
 nostra uel certe aer iste subtilis, tamen incorporeae 
 nullatenus aestimandae. haeccine mandantur uerba 
 membranis? eo istud agitur negotium, quod agimus? omissis 
 omnibus hac tantum lance pendebit, ut si animam aut ex aere 
 factam aut aeri similem ratio discussa patefecerit, nunc in 
 aduersarii, tunc in magistri sententiam pedibus ut aiunt transeam 
 ueniam deprecaturus erroris mei. sin, ut est et egomet 
 pro ratae ueritatis iure mihi uindico, non humana tantum, sed 
 omnis omnino anima non solum non ex aere, sed ex nullo 
 prorsus (constare) corpore ratiocinando probabitur, fas erit ut 
 nobis aut consentias aut ignoscas.

VIIII. ARQVMENTVM QVOD ANIMA EX NVLLO PRORSVS CORPORE SIT CREATA. 
 Iam superius patuit ignis elementum elemento aeris sicut 
 loco, ita etiam potentia praeeminere. quod euidenter ostendit 
 ignis iste terrenus, qui mobilitate uix conprehensibili uelut 
 in regionem suam sursum uersus naturali pondere rapitur.

 
 
 
 quod si etiam ex hoc non daretur agnosci, uel hinc manifesto 
 posset intellegi, quod omnis aer solis praesentia clarescit et 
 tenebrescit absentia. sed et . illud maximae rationis est, quod 
 aer ignem patitur ut caleat, nec tamen ab aere aliquid patitur 
 ignis ut frigeat. aer quibuslibet uasculis includi et contineri 
 potest, cum hoc prorsus igni non accidat. est ergo ignis 
 aere perspicua ratione praestantior, uisus uero nobis ex igne, 
 qui utique sensus homini belluaeque communis est, sic tamen 
 ut nonnullae inrationales animantes prae hominibus uigeant 
 acumine uidendi. si ergo negari nequit uisus ex igne esse et 
 secundum tuam rationem anima ex aere, eminentior ergo est 
 dignitate substantiae oculus pecudis, quam anima hominis, quia 
 ille ex igne et haec ex aere. 
 
 Non inmerito animam localem putat et claustro corporis 
 confirmat includi qui eandem aeriam iudicat. alterutrum nunc 
 igitur eligas oportet: aut deteriorem uisu pecudis animam, si 
 aeriam, aut non aeriam, si praestantiorem. cernis quam facile 
 indoctae figmentum praesumptionis euanuit, praeterquam innumera 
 super hoc argumentari promptissimum est. nempe si 
 aeria est, ergo tenebrae illius corporei huius solis abscessus 
 et lux eius huius ipsius itidem solis aduentus est. falsumque 
 erit illud, quod euangelista pronuntiat dicens : eratluxuera, 
 quae inluminat omnem hominemuenientem inhunc 
 mundum, et illud quod propheta sub peccatorum persona

 

 

 

 
 
 
 loquitur: lumen ergo iustitiae non luxit nobis, et 
 sol non est ortus nobis. numquid isti hunc corporeum 
 solem uiuentes in hoc mundo non uiderant, sed incerporales 
 oculi solem incorporeum requirebant P ualde autem mirum uidetur, 
 si lux ista habeat oculos quos inluminet, illa autem uera 
 non habeat: aut si habet. sicuti uere habet unde uideri incorporeum 
 potest, non solum non aerium, sed arbitror non esse 
 corpoream.

X. QVOD IAM FORMATA SVBSTANTIA NON POTEST DICI MATERIA. 
 Illud iam quale est, quod in ipso disputationis tuae principio 
 admonendum credidisti esse lectorem, ut ad subtiliora 
 illa cogitanda animum praeparet? a summis ad ima, ab incorporeis 
 ad corporea rationalem nostrum conaris abducere et 
 quasi docens nos ad subtilia mentis oculum praeparare paulo 
 post adicis et dicis: quidquid creatum est, materiam 
 uideri, quam corpoream esse decernis. si adhuc creatura 
 materia est, nondum ergo homo formatus est, quia dicitur deo: 
 qui creasti hominem ex materia informi. formarum 
 autem siue minus siue amplius pro qualitate uel genere speciosarum 
 plenus est mundus, materia uero informis est mundusque 
 formatus, non est ergo creatura materia.

XI. QVOD OMNE INCORPOREVM SIVE CORPOREVM QVIDQVID EST CREATVM EST. 
 Post haec argumentaris ac dicis, idcirco incorporeum 
 creatum nil esse, quia quidquid factori s.uo conprehensibile 
 sit incorporeum esse non. possitsub 
 hac ergo ratione ipse sibi deus ignotus es.t: qui si idcirco 
 incorporeum nihil creauit, ne aliquid creatum notitiam creatoris 
 excederet, cum uel corporeum uel incorporeum nihil 
 nisi praecedente scientia creantis exstiterit, uidelicet quia nihil 
 nesciens fecit, se ipsum ergo prae omnibus nescit, qui incorporaliter 
 antecellit omnem substantiam quam creauit, ac per 
 hoc maior se ipso est, qui sui capax non est. quod quia dici 
 ratione non sinitur, consequens est, ut ideo incorporeum quippiam 
 non creauerit, ne sibi creatum aliquid inconprehensibile 
 esse possit, cum ipse summus incorporeus sibi ignotus esse 
 non possit. uide quam paruo negotio ueritatis calor frigentium 
 uerborum pruinas liquefaciat. et cum discernere nequeas a 
 creato materiam, ab informi formatum, ab aere spiritum, sic 
 imaginem dei pronuntias tamquam potissimorum scitus, qui 
 minimorum probaris ignarus. iam nunc testimoniorum uel 
 maxime penuria coactus de quodam opere sancti Hieronymi 
 capitulum quoddam, quod quidem te constat non intellexisse, 
 subiungis, quo ait: globos siderum corporatos esse 
 spiritus arbitrantur. omnem qui arbitratur dubitare non 
 dubium est. beatum uero Hieronymum de spiritibus corporatis

 

 

 
 
 
 quorundam referre dicis arbitrium: qui si arbitrantium, hoc 
 est dubitantium sequitur forte sententiam, cum eiusdem <quo>que 
 tu sequare, cumque non nisi ab ignorantia proficiscatur 
 dubiets arbitrantis, agnosce te nobis quaerentibus ueritatem 
 1 pro una quam polliceris scientia multorum nescientias adtulisse. 
 nam cum quasi probatissimo testimonio eius utaris, qui 
 de eis dubitans, quorum testimoniis utitur, eos dubitantes 
 adfert, quos testes adhibet, quid te posse pronuntiare censendum 
 est, qui ab auctoris tui dubitantis auctore dubio tertius 
 ipse iam dubitas?

XII. QVOD PHILOSOPHOS NON INTELLEGENS GLOBOS SIDERVM CORPORATOS SPIRITVS ARBITRATVS SIT ET ANGELOS CORPORA ESSE DECERNAT. 
 Istud ego tamen philosophos reperio dicere, qui nonnullis 
 disputationibus adstruunt et ipsos lunae uel solis globos incorporeis 
 uidelicet spiritibus sub diuina quadam mente uegetari. 
 sed oportet agnoscas hoc idem testimonium non solum pro 
 sententia tua contra nos nihil, sed aduersus eandem pro nobis 
 ualere plurimum. quod eo tibi accidit, quia philosophicam 
 non intellegendo sententiam illud pro tua uidelicet parte 
 posuisti, quod probe intellectum non nisi nostris tantum possit 
 partibus suffragari. si enim corporeos spiritus esse dixissent,

 
 
 
 V 
 in eorundem non definientium, sed arbitrantium potius auctoritate 
 totus nihilominus argumentationis tuae cardo titubaret. 
 cum uero illi non dubitanter, sed scienter, non corporeos, sed 
 corporatos spiritus dixerint, nonne dinoscitur quodcumque est 
 corporatum non esse corporeum? alioquin corporeos, non corporatos 
 spiritus esse dixissent, quia illud est corporeum, quod 
 incorporeus spiritus animat, illud autem incorporeum, quo 
 corpus animatur. quapropter cum dilucide uiuificatum corpus 
 ab, incorporeo uiuificante discreuerint, uidetur mihi quod iste 
 corporis aduocatus aut philosophicam de substantia incorporali 
 sententiam non intellexerit aut nequaquam pro se obiectare 
 debuerit sub ipso sancti Hieronymi nomine. 
 
 Sequitur, et adiungit: si angeli, inquit, caelestia 
 etiam corpora ad conparationem dei inmunda esse 
 dicuntur, quid putas homo aestimandus est? quantum 
 uideo, uiolentissimus disputator nec istud intellegit. angelos 
 enim unius credit esse substantiae, ut melius de sideribus 
 sentiat, quae corporatos spiritus iudicat. nam quid hic aliud 
 uir doctus Hieronymus dixisse censebitur, nisi angelorum corpora 
 habilitate sui atque potentia humanis longe praestare 
 corporibus? pariter cum dixit: si angeli, etadiecit: caelestia 
 etiam corpora, duo quaedam intellegi uoluit, angelos 
 et caelestia corpora, quia cum angeli spiritus corporati sint,

 

 
 
 
 sunt in caelo quaedam quae sola sunt corpora. igitur euidenter 
 ostendit nullum corpus quamlibet supremum loco, quamlibet 
 potens motu incorporeis posse praeponi. rursum in conparatione 
 gradum faciens dicit: adeo diuinis hominem conparari non 
 posse, ut nec angelus possit. discernit praeterea corpus et carnem, 
 quia cum omnis caro etiam corpus sit, non omne corpus 
 est caro. unde apostolus: alia caro uolucrum, alia caro 
 piscium, alia autem hominum. et corpora caelestia 
 et corpora terrestria, euidenter ostendens terrenum corpus 
 etiam carnem fore, caeleste uero non etiam carnem. ne 
 forte hic aptari conueniat illud quod eundem Hieronymum 
 dicere meminit: globos siderum corporatos esse spiritus 
 arbitrantur, ut ipsa sidera siue angelorum corpora 
 corpora utique caelestia sint, cum illi spiritus qui istis corporati 
 sunt corporei non sint, sicut et deum dicimus incarnatum, 
 et sicut ipsa anima humana incarnatur utique, cum administrandam 
 suscipit carnem. cui quamlibet illud accidat, quod 
 scriptura testatur dicens: corpus quod corrumpitur, 
 adgrauat animam, non tamen eandem in corpus conuerti 
 credendum est, quamlibet pondere carnis oneretur, quia nec 
 corpus unquam in animae naturam commutabitur, quamlibet 
 eadem uegetante moueatur, alioquin non erit corpus. unde

 

 
 
 
 illud quod apostolus dixit: et corpora caelestia et corpora 
 terrestria, utrumnam de angelis an de sideribus an 
 <de> terrenis quibusque corporibus, de quibus non est quaestio, 
 intellegi uoluerit, ex consequentibus adparebit. indisimctim 
 namque mox adicit ac dicit: alia caelestium gloria, alia 
 autem terrestrium. et quae ista caelestia essent corpora, 
 ut euidenter ostenderet: alia, inquit, claritas solis et 
 alia claritas lunae et alia claritas stellarum. 
 stella enim ab stella differt in gloria. ita et 
 resurrectio mortuorum, eandem scilicet docens, quae est 
 in siderum qualitate discrepantia, resuscitatorum corporum 
 fore pro meritorum diuersitate distantiam. hic utique absque 
 ambiguo doctor gentium de sola resurrectione humanorum 
 corporum disputans huius modi conparationibus usus est. nam 
 sic causam loci huius ingreditur: dicit aliquis, quo modo 
 resurgent mortui? quali autem corpore uenient? w 
 et ab hoc loco usque ad istam de sideribus conparationem id 
 ipsum sine alterius cuiusquam causae interiectione persequitur 
 nullam faciens de anima mentionem, ne scilicet illud, quod de 
 selis lunaeue stellarumque, corporum profecto caelestium, 
 differentiis disseruit, scaeuo forte iudicio de animabus dictum 
 quisque sentiret.

XIII. DE RESVRRECTIONE. 
 Nunc ergo si humanum corpus, terrenum scilicet atque 
 moribundum, in id gloriae transformabitur, ut fiat de carnali 
 spiritale secundum apostolum, qui ait: seminatur corpus 
 animale, resurget corpus spiritale, et anima humana 
 sic nunc spiritalis est, ut tamen corpus sit, ergo humana 
 caro transferetur in animae dignitatem, cum facta fuerit corpus 
 spiritale, et anima quae corpori iuste dominata, quae 
 domino pie iusteque famulata est, quae deum fideliter credidit 
 aut fortassis et sciuit, exaequata sibi carne sua ipsa quoque 
 nihil pro substantiae qualitate promouebitur. et ubi est illud, 
 non qui oculum carnis, sed qui oculum cordis mundauerit, 
 deum uidebit? nam beati Mundo corde, quon- 
 \' iam ipsi deum uidebunt. ergo forsan beatificabitur corpus 
 pro modo suo et anima itidem pro modo suo. illud inmutabitur, 
 ut spiritui per omnia ad nutum seruiat, cui contumax saepe restitit, 
 et haec inmutabitur, ut deum uideat, quem flagrantia castae 
 caritatis inhiauit. et quoniam apostolus spiritum, animam 
 corpusque discreuit inquiens: ut integer spiritus uester 
 et anima et corpus, quia post resurrectionem non animaliter 
 uiuendum est, scilicet ubi non edendum uel bibendum, 
 ubi non dormiendum neque coeundum est, transibit totum animale 
 corpus in spiritale corpus, quia et anima tota transibit 
 in spiritum, et erit totum spiritale corpus propter

 

 
 
 
 inhabitantem spiritum. qui utique spiritus si in hac uita concupiuit 
 aduersus carnem et concupiscenti aduersum se carni non cessit, 
 iure in aeternum nihil illo difficultatis sentiet, cuius difficultates 
 caelestis auxilii uirtute superauit, nec par erit ut exaequetur 
 domino, qui eidem cessit inuitus, et in serui statu 
 remaneat, qui uicit uoluntarius. quocirca datur intellegi, quod 
 sicut in hac uita animae humanae substantia incorporaliter 
 dignitate sui anteit corpus animale, ita post resurrectionem 
 remunerationemque anteibit corpus spiritale. omne autem quod 
 spiritali corpore potius est, corpus ut arbitror non est: ergo 
 iuxta huius necessarii mei tractatum, qui angelos sola esse tantum 
 corpora decernit, humanae substantiae angelica natura erit 
 inferior. certum namque diuina auctoritate retinemus sanctorum 
 corpora, quae inmutari merebuntur in gloriam, angelicis 
 exaequanda corporibus dicente domino: et erunt sicut 
 angeli in caelo. si igitur angeli spiritalia tantum corpora 
 sunt uniusque substantiae et prouehetur corpus humanum ad 
 angelici corporis dignitatem, homo angelo qualitate corporis 
 exaequabitur, dignitate spiritus praeeminebit. quod si, ut est 
 utique, uidetur absurdum, duplex ergo est angelica sicuti est 
 humana substantia: habens corpus totius facilitatis maximaeque 
 pulchritudinis, quod hominibus cum iubetur adpareat, 
 habens incorporeum, quo deum semper uideat iuxta illud 
 euangelicum quo dictum est: quia angeli eorum semper 
 uident faciem patris mei.

XIIII. NVLLATENVS SPIRITVALIA CORPOREIS OCVLIS VIDERI POSSE. 
 Valde autem stupeo quo modo quispiam christianus doctoris 
 praesertim loco definiat cuilibet pulchro, cuilibet sublimi corpori, 
 corpori tamen contemplabilem deum fore et uniuersalem 
 uideri localiter posse, cum deum uidere hoc sit intellegere. 
 intellectum uero localem non esse uel intellegendo cognoscimus, 
 quia si intellectus localis est, locale erit et quod intellegitur. 
 nihil enim locale est, quod non et ipsum locus est. 
 at si intellectus localis et in hoc deus, quia hoc intellegitur 
 deus, ergo localis est deus. quod quia repugnat, intellegere 
 nos oportet, constare hominem ex corporeo et incorporeo, utroque 
 in melius reformando, constare angelum et corpore et 
 spiritu praecipua inter creaturas dignitate formato. spiritus 
 illi namque est omni spiritu creato potentior, corpus illi de 
 potissimo omnium elemento sublimius secundum illud propheticum, 
 ubi angelica substantia duplex sine dubitatione perhibetur, 
 quo dictum est: qui facit angelos suos spiritus 
 et ministros suos ignem urentem. ignem uero non 
 esse spiritum et spiritum perinde ignem non esse manifestum 
 est, quia non istic allegorice aliquid accipiendum est, sicut 
 illud ubi ait dominus: ignem ueni mittere in terram, 
 cum de sancto spiritu diceret. non enim credi fas est animas 
 humanas ad amorem diuinum participatione angelici spiritus 
 inflammari, quia eodem dono bonus est homo, quo bonus est

 

 
 
 
 angelus, et eadem dono uterque beatus est. ambo id ipsum 
 eadem uoluntate, eodem scilicet spiritu cupiunt, ambo hoc 
 idem incorporea capacitate percipiunt, et fit homo, angelus et 
 deus unus spiritus iuxta apostolum dicentem: qui adhaeret 
 domino, unus spiritus est. non autem uideo quo pacto 
 corpus incorporeo contemperari queat, ut unus spiritus iure 
 dicatur. si enim corpus est anima, inmutabitur ergo corporeum, 
 ut esse cum incorporeo unum possit, atque ita ad 
 illam rationem necessario reditur, qua. incorporeum aliquid 
 creari potuisse dicitur. nam si potest aliquid ex corporeo 
 incorporeum fieri, potuit et ex nihilo creari, nisi forte dicitur 
 incommutabilis deus ueluti corporascere, ut unum possit esse cum 
 corpore. sed hoc perditorum quorumpiam fides habeat, quia 
 si ut angelo uel homini adhaerere deo bonum est, non ad 
 creaturam deteriorabitur creator incommutabilis, sed ad creatorem 
 mutabilis creatura proficiet, unde in euangelio dominus 
 dicit: pater, sint isti in nobis unum, sicut et nos 
 sumus unum.

XV. QVOD CORPOREA OMNIA ADIVNCTIONE SVI MAIORA FIANT ET MVLTA QVAM PAVCA, INCORPOREA VERO OMNIA NEC AVGEANTVR IN MVLTIS, NEC MINVANTVR IN SINGVLIS. 
 Nec uero credi licet quorumque coniunctionem corporum 
 unitatem trinitatis imitari aut eidem inconfusibiliter posse misceri. 
 patet enim liquido quodlibet unum corpus paris corporis

 

 
 
 
 adiunctione duplicari, esse illic sursum deorsum, dextrum 
 sinistrum, anterius atque posterius, esse illic pro modo magnitudinis 
 longitudinem, latitudinem, altitudinem. in dei uero 
 ipsa trinitate huius secabilitatis et localitatis partes et spatia 
 esse non dicimus, ad cuius similitudinem unum nos esse secumque 
 uniri nos posse dicit ipse qui fecit, sicut in apostolicis 
 actis legimus, quod unus credentium unusque uolentium 
 erat animus et cor unum. non tamen reor multas 
 animas ita sibi fuisse coniunctas, ut maior quaedam ex multis 
 animabus anima fieret, quia trinitas, per quam et cum qua 
 omnes bonae animae fiunt unum, nec in ulla ex eadem trinitate 
 persona minor est quam in tribus, nec in tribus maior 
 est quam in singulis. sic et animae humanae substantia ad 
 eius imitationem, cuius imago est, nec in multis secundum 
 aliquam molem maior est nec in singulis secundum aliquam 
 molem minor, quia uidelicet potentiae sunt illae, non corpora. 
 creatas autem potentias creatrix utique potentia iure supereminet 
 eo ipso uel maxime quo creauit. nam et animam 
 anima praestantiorem saepe et experimur et didicimus, nec 
 tamen eandem, quam secundum potentiam praestantiorem didicimus, 
 secundum molem, quae nulla illi est, credimus esse 
 maiorem. illud etiam nec te arbitror diffiteri quamlibet. multas 
 animas perfecte sapientes non plus sapere idem una anima

 

 
 
 
 perfecte sapiente, nec quod una omnimodis uolet anima, multas 
 id omnimodis nolendo plus uelle, nec quod quaecumque 
 optime meminerit, multas melius memoriae tenacitate meminisse. 
 corpus uero et plus habet ponderis magnum quam paruum, 
 et ualidior corporum multitudo quam paucitas, et fortius 
 quippiam manus multae, quam singulae uel retinent uel sustinent 
 uel propellunt. nunc consequentia disquiramus.

XVI. QVOD ANIMAE INCORPOREAE SINT. 
 Habent, inquis, animae secundum se corpus quo 
 subsistunt, licet multum et inconparabiliter tenuius 
 quam nostra sunt corpora. accipiatur ita, si ita est. 
 illud respondeas uelim, quia est iste qui dicit: habet anima 
 corpus inconparabiliter tenuius, quam nostra sunt 
 corpora? si animae uerba ista sunt, quod corpus esse suum 
 dicit, quod ipsa est, aut istud quod sentificat uegetatque carnale ? 
 ipsa enim dicit anima: tenuius est corpus animae, quam 
 corpus meum. quod est corpus quod suum dicat anima, nisi 
 illud quod ipsa est, si corpus est anima? aut igitur anima 
 corpus est nec recte corpus istud carneum suum dicit, quia 
 potius illud est suum quod ipsa est, aut si istud corpus

 

 
 
 
 animae corpus est, ipsa, at datur intellegi, non est corpus. post 
 hinc itidem consultori suo sic loquitur : obicis mihi ideo 
 animam non esse corpoream, quia nec localis sit 
 nec qualitate aut quantitate subsistat : quantitatti 
 periculi sit ita credere, in consequentibus demonstrabimus. 
 nunc uero in hoc tractatus nostri statu 
 habita discussione pendebit, ut si nec localis sit 
 nec quantitati subiaceat, esse eam indubie incorpoream 
 credas. si uero eam demonstrauerimus 
 quantitate determinari locoue concludi, consequenter 
 eam etiam corpore contineri nec ipse iam 
 dubites. statum nempe tractatus tui in articuli istius condicione 
 posuisti, ut si localis et quantitati subiacens anima 
 probari possit, consequenter etiam corporea crederetur, quam 
 tamen paulo post intra pectoris officinam uarietates cogitationum 
 suarum fingere et motus agitare pronuntias.

XVII. DE VITA QVOD ANIMA INLOCALITER VIVIFICET CORPVS. 
 Ac primum quaeso respondeas, ipsa anima quo in loco sit 
 corporis: in toto est an in parte ? si in parte est, quem ad modum 
 uniuersum ubique corpus mouet atque sentificat? si in toto 
 est, quo modo intra solius pectoris officinam cogitationes suas 
 fingit et motus exercet? an forsitan non solum in pectore 
 est, sed etiam in capite, nec in capite tantum, sed in planta

 

 
 
 
 atque in ossibus? et ubicumque animam localiter esse credis, 
 illic etiam localiter sapere et localiter cogitare fateberis, et 
 quoniam, si corporea est, eatenus inest corpori, ut, sieut aqua 
 utrem, minore sui parte minores partes eius inpleat et maiore 
 maiores, necessario sequitur, ut maior illi cogitatio in pectore 
 sit et minor in digito. atque ita quotam partem quisque corporis 
 uiuentis absciderit, totam quoque partem animae uege* 
 tantis abscidit, ae per hoc non tanta erit in anima utique 
 debili uel cogitandi uis uel potentia reminiscendi. aerem namque, 
 ex quo ant cui similem animam esse pronuntias, diuiduum 
 secabilemque nemo dubitat nam et cum flamus et renamus, 
 particulas eius haurimus et reddimus, quas in pastum totius 
 corporis uenae illae capiunt, quas άρτηιας Graeci uocant, per 
 quas idem aer in temperamentum trium elementorum pulmonum 
 quoque indefessa agitatione dispergitur. sed si haustus 
 aer iuxta sententiam tuam ad animae pertinet pastum, 
 quia scilicet res aeria conuenienter alitur aere, ergo sicut 
 supra dictum est cum corpore quod uegetat recipit sectionem. 
 uis certe memoriae ad totam sine quaestione pertinet animam. 
 omne porro corpus quamlibet magnum, quamlibet paruum 
 secari profecto potest, quod idcirco illi accidit, quia partibus 
 constat. nam quidquid partem habet, potest utique diuidi, 
 quia pars potest a parte diuelli. quapropter si corpus est

 
 
 
 anima, recipit utique sectionem: si recipit sectionem, recipit inminutionem: 
 si inminutionem recipit, perdita quisque uiui corporis 
 parte animae quoque perdit partem. cum parte uero animae 
 perit pars memoriae, anima ergo, cuius inminuta substantia 
 est, minus debet utique meminisse. ac per hoc si localis est 
 anima, multimoda. potest sectione comminui et frequentia comminutionis 
 aboleri. sed quia istud mens sana, ne dicam docta, 
 non recipit, ut inlocalitas animae, quantum per nos sub ope 
 diuina proferri potuerit, magis adpareat, de motibus disseramus, 
 quia dubium non erit, sicut corpus est quod mouetur localiter 
 ita non esse corpus quod localiter. non mouetur.

XVIII. TRES ESSE MOTVS. 
 Tres ergo esse motus, stabilem, inlocalem localemque iam 
 notum est. stabilis motus dei est, inlocalis animae, localis 
 corporis. stabilis motus est quod deus creaturam non semper 
 fecit, sed tamen eandem non noua uoluntate tunc creare uoluit 
 cum creauit, quia semper tunc uoluit creare cum fecit. tunc 
 temporis significatio est, semper non ad tempus pertinet. 
 tunc ergo istud ad principium temporis pertinet, non ad tempus, 
 quia temporaneum motum stabilitas sempiternae uoluntatis 
 includit, ac per hoc semper tunc uelle stabilis motus 
 est. hic oportet accipias nihil moueri posse nisi ab inmoto, 
 atque ut id doceamus exemplo, digitum certe nisi stante manu

 
 
 
 mouere non possumus, . motus autem brachii ab humeri stabilitate 
 est. et ut non diutius inmoremur, in gradiendo utique 
 pes unus figendus est, ut alter promoueri queat. tene istud 
 cum paulisper animi motum a corporis motu discernimus. 
 nam sicut, ut supra dictum est, deus stabiliter mouetur, sic 
 anima temporaliter. temporale est autem, quod paulo ante 
 superba, nunc humilis, prius laeta, nunc tristis, dilexit ante, 
 nunc odit, prius aliquid oblita, nunc meminit. huius modi 
 autem motibus animae non communicat corpus, quibus inmoto 
 nihilominus corpore mouetur, unde datur intellegi animam 
 per tempus inlocaliter moueri atque ab eadem corpus et temporaliter 
 et localiter moueri, eandem uero a corpore localiter 
 non moueri. 
 
 Atque ut hoc ipsum, si quo modo queam, uerbis planum 
 faciam, adtentiorem mihi lectorem opus est. ecce ad aliquid 
 scribendum uel fabrefaciendum ut manus moueatur animae 
 nutus intenditur. anima conspicatur incorporeas inlocaliter 
 formas, quibus indissociabiliter iuncta siue superiecta subie* 
 ctis sine subiecta superiectis et membrum tota monet et 
 formarum ueritatem tota conspicit et totum praeter hoc corpus 
 ubique tota sentificat. cum ergo, ut dictum est, aeternis 
 illis hisdemque semper formis intenta ad exempla earundem 
 formarum tetragonum siue hexagonum uel rotundum corporeum

 

 

 
 
 
 per corpus efficere molitur, certe si aliorsum mentem oculum 
 scilicet suum uerterit, ut puta uolens quadrum facere rotundum 
 cogitet aut uolens scribere Pauli nomen cogitet nomen 
 Simonis: nonne protinus ad id exprimendum siue figurandum 
 agitur motus membri, ad quod cogitandum transiit nutus animi? 
 stabit ergo anima in contemplatione formarum ut moueat 
 corpus in figuratione formabilium, quae formarum ueritas nisi 
 rationali conspicabilis non est. stat enim omnis anima in 
 adpetitu rationalis et in consilio. non autem credibile est 
 quod, cum nutu animae scriptoris manus ad scribendum 
 mouetur, anima quoque manus agitatione moueatur, quae nisi 
 literarum formas inmobiliter atque inlocaliter adspiceret, easdem 
 motu digitorum localiter formare non posset. 
 
 Sed forsitan diois: illa pars animae, quae in scribentis 
 digitis est mouetur, et reliqua non mouetur. hoc illi 
 porro contendunt qui animam partilem putant, quamquam 
 indissociabili consequentia, si corporea foret, partilis 
 foret, quia et partile quod corporeum et corporeum omne 
 quod partile. inquiramus igitur disicine in partes animus 
 queat, ut moueri parte sui pro corporis parte possit necne

 
 
 
 uideamus. ac primum illud excutiendae quaestionis huius 
 potissimumque sit nobis, ut, si habet partes animus, secari 
 possit in partes. aduertamus ergo animo, quod nullum corpus 
 aut tangi simul totum aut simul tangere totum potest, et 
 anima in suis quibusque motibus uel actibus tota simul est. nam, 
 ut supra disputauimus, omne corpus quamlibet maximum 
 quamlibet minimum habet longitudinem latitudinem et altitudinem. 
 subiacet autem pro numero partium sex utique 
 motibus. mouetur autem omne corpus sursum deorsum, in 
 dextrum ac sinistrum, priorsus et retrorsus. mouetur autem 
 etiam motu septimo, sicut est rotae et sphaeroidis, qui perfectus 
 motus ad aeternitatis indicium a se et per se et in se 
 peragitur. omne igitur corpus, ut diximus, sex partes habens, 
 sex motibus subiacens habet utique pro crassitudine sui aliquid 
 etiam medium. exteriora namque in corporibus omnino 
 nulla essent, si interna quoque non essent. quodlibet ergo 
 corpus etiamsi clausum manu in exterioribus suis per totum 
 tangatur, in interioribus certe non tangitur. hinc patet omne 
 corpus totum simul tangi non posse, nec uno in loco esse 
 quamlibet minimum totum posse, ut puta granum papaueris 
 aut quotalibet pars grani ipsius quod illic non habet inferiora 
 sua ubi superiora, nec illic dextra ubi sinistra, nec anteriora 
 illic ubi posteriora certum est. anima uero et tota per cor 
 

 
 
 
 pus uidet et tota uisorum recolit et tota audit et tota sonorum 
 reminiscitur et tota odoratur et tota odorum meminit et tota 
 per linguam atque, ut uolunt alii, per palatum sapores sentit 
 eosdemque discernit et tota tangit lenia quaeque et aspera, 
 tota probat atque inprobat. mirum autem uidetur iuxta necessitatem 
 localitatis temporum, sicut supra disserui, quod anima 
 totum corpus tota uegetat et toto nihilominus uiuente corpore 
 totoque sentiente per minimam partem corporis, quod est 
 uisus, tota simul accipit formas et per eiusdem corporis partem, 
 quod est auditus, tota simul accipit uoces et per exiguum 
 narium membrum sentit tota fraglantias et per gustandi 
 sensum tota diiudicat saporum differentias et calida uel frigida 
 summo tantum digiti tota discernit. si ergo localiter tota 
 adest oculo ut uideat, quo modo omnibus simul sensibus tota 
 non deest, ut ubique tota sentiat et singulas corporis partes 
 non partibus suis, sed tota se uegetet et per diuersum simul 
 tota sentificet? cum ergo haec animam localiter actitare persuaseris, 
 tunc localem mihi eandem uel partilem persuadebis. 
 et tamen haec adhuc omnia homini belluaeque communia 
 sunt.

XVIIII. DE ANIMA QVIA QVANTITATI NON SVBIACET. 
 Igitur si inlocalitas animae uel aliquatenus adparuit, cum 
 nondum de principali, hoc est de rationali nostro disputauerim, 
 inin quoquo utiqueutique incorporalitasincorporalitas atqueatque inlocalitasinlocalitas clariusclarius |adparuit :

 
 
 
 quatenus anima nec quantitati subiacet disseramus, quamlibet, 
 ubi localitas non est, quantitas esse non possit, quia sibi ita 
 mutuo haec eadem nexa sunt, ut aut utrumque in aliquo esse 
 possit aut neutrum. ex illis Aristotelicis categoriis nulli 
 prorsus subiacet essentia diuina, rursus anima humana non 
 omnibus subiacet, porro corpus quodlibet subiacet omnibus. 
 nam de deo non dicimus qualis est, quia non potest conparari 
 quasi ad aliud, ut dicatur: talis est. nec dicimus quantus 
 est, quia non mole magnus est, nec quid habet, quia nihil 
 non habet, nec quo modo est, quia ipse modus est, nec habitum 
 eius inquirimus, quia continet omnia, nec locum, quia 
 non nisi corpus in loco est, nec tempus, quia sempiternitas 
 est, nec actum, quoniam quietus agit, nec passionem, quia 
 non patitur. iam decima, immo prima est ipsa substantia, 
 de qua haec praedicamenta texuntur.

XX. QVOD ANIMA QVALITATEM RECIPIAT. 
 Humana uero anima sicut quantitatem non recipit, ita 
 subiacet qualitati. nam si de quopiam quale sit corpus eius 
 inquirimus, sic uidelicet qualitas corporis indicatur: flauus est 
 ille, coloratus est, pallet ille uel niger est. sin uero de anima 
 consulamus, ita nobis qualitas eius ostenditur: superba est, 
 humilis est, iracunda, tranquilla est, ualde meminit aut celeriter 
 obliuiscitur. quantitas itidem corporis si quaeratur, iure

 
 
 
 nobis dicitur: illius in pedes quinque protenditur longitudo, 
 latus est duobus itidem pedibus, habet in crasso tantundem. 
 num quantitas animae istis signatur indieiis, aut in illa longum 
 uel latum uel spissum aliquid inuenitur? quod si ita 
 est, tanto quisque maioris erit animae, quanto corporis corporis, 
 nec umquam perexigui corporis hominem magnanimem 
 uere diceremus, cum ingentis corpulentiae pusillanimes plerumque 
 dicamus. sicut dicimus magnanimus Moyses\', cum rubri 
 maris uias intrepidus ductor intrauit, et populi animi populus), 
 qui hoc ipsum facillimum factum fore deo promittente non 
 credidit. ecce populi totius animo unius hominis animum sine 
 ambiguitate maiorem uidelicet uirtute, non mole, quoniam si 
 mole, maior moles esset uel duarum animarum quam unius, 
 non dico multarum. est ergo in anima qualitas, sed quantitas 
 non est, quoniam quod adfectuum mutabilitati subiacet qualitatem 
 recipit, quod uero non habet molem, non habet quantitatem. 
 hinc est quod emoriens omne corpus animatum non 
 amittit animam, sed dimittit, quia non egreditur quod non 
 includitur, nec amittitur quod non tenetur. si enim tenetur, 
 non amittitur, et si non amitteretur, non moreretur, unde non 
 poetice, sed philosophice Papinius ait:s

 
 
 
 ...odi artus fragilemque hunc corporis usum. 
 desertorem animi. 
 quod ut magis pateat, hoc ipsum diligentius uentilemus 
 atque ab extremo uiuentium genere ad rationalem quoque 
 uitam ordinatim gradatimque ueniamus, ut tria illa, memoriam 
 consilium uoluntatem, quibus humanae animae confit unitas, 
 uidere possimus, quamlibet rationali atque inrationali meminisse 
 commune sit.

XXI. QVOD MEMORIA RATIONALI ET INRATIONALI ANIMAE COMMVNIS SIT ET OMNIS CREATVRA SIT HOMO. 
 Vnde non absque uero dicitur in memoria esse hominis 
 pecudisque confinium. nam et nidos ciconiae atque hirundines 
 post annum reuisunt, et equi stabula repetunt, et canes domi- \' 
 nos recognoscunt. sed quoniam animae belluarum etsi imagines 
 locorum naturaliter retinent, ipsius tamen substantiae 
 suae scientiam non habent, in recordatione corporalium rerum, 
 quas per corporis sensus hauserunt, necessario remanent et 
 ratiocinandi non habentes oculum, non dicam supra se aliquid, 
 sed se ipsas uidere non possunt. gratias ergo, si non quantas 
 debet, at quantas potest, creatori suo totus homo referat, qui 
 illi ineffabilis benignitatis largitate essentiam cum lapidibus, 
 uitam seminalem cum herbis et arboribus, uitam sensualem

 

 
 
 
 eandemque animalem cum pecudibus, uitam rationalem cum 
 angelis dedit. igitur ut herbarum quoque et fruticum uitam 
 incorpoream esse pateat eandemque non amitti a corpore, 
 sed dimitti, quaero a te herbas et arbusta utrumne neges 
 uiuere, an forsan dicas his ipsis uiuentibus aliquibus ut uiuant 
 animas inesse. sed animata si essent, motu proprio non carerent, 
 quia sunt quae mouentur motu non proprio. sentirent 
 etiam uulnus inflictum. sed haec talibus non inesse uel de 
 ossuum sectione et capillorum atque unguium praecisione 
 cognoscimus, quae sine ullo sensu doloris abscidimus. est 
 ergo etiam ibi uita, ubi non est anima. 
 
 Adspice nunc ad conficiendam hanc ipsam arboris uitam 
 omnium elementorum particulatim semina conuenisse. est illi 
 uidelicet terra in crassitudine, aqua in humore, aer in progressione, 
 ignis in germine. si autem de aere est anima aut 
 aeri similis, ut tu pronuntias, ergo arborem non negabis 
 animatam, quia perspicuum est aeri similem illi inesse naturam. 
 inferiora nempe rato rerum ordine a superioribus adficiuntur: 
 transacto scilicet frigore brumali per conuersionem 
 caeli recursu siderum calor superne ueniens aerem sibi et 
 loco et natura proximum prius adficit. qui quoniam tanto 
 gradu igni cedit, quanto ipse aquis eminet, per radices arborum 
 uel quorumpiam germinum de terrae intimis aquas adtrahit 
 eo quod ignis elementum omnia naturaliter rapiens tepefactum 
 aerem ad se cogit, perque arboris medullam sicut ipse haurit

 
 
 
 i l 
 aerem, sic aer aquam, sic aqua terram. unde est quod etiam 
 nos per fistulam uel cuiusce modi tibiam adtracto aere aquas 
 indifficulter haurimus, et e puteorum profundis artificiose 
 conpacto machinamento quodam sursum uersus unda. grauior 
 ob naturam cogitur et aeris adminiculo in angustos tubulorum 
 meatus ui conpulsa labrum tenus supra summum putei expressa 
 prolabitur. haec ergo dissonantia contrariorum sibi corporum, 
 ut quodlibet uiuens corpus exsistat, in quandam concinentiam 
 cogitur nutu creatoris. ex his autem elementis quattuor, quae 
 moderate musiceque in arboris uita sibi concinunt, si quid 
 contra mensuram uel superfuit forte uel defuit, aegrescit arbor 
 ipsa primum, dehinc emoritur ueluti uicta languore. cernis 
 istic dissonantibus ab unitatis concinentia corporis partibus 
 uitam potius a corpore deseri, quam corpus a uita dimitti. 
 constat igitur omnem uitam nec localiter abscedere a corpore 
 nec in corpore uelut in loco esse nec localiter corpori 
 accedere. 
 
 Hic si causalium rationum secreta rimare, animaduertas licet

 
 
 
 defore fixis uiuentibus animam, sed non defore incorpoream 
 uitam. atque ut unum aliquod ex omni seminum genere deligamus, 
 granum certe tritici quantae sit magnitudinis scimus 
 eiusdemque capacitate si admodum molem metimur. cuius 
 si quid internum corporeum uidere uelimus, scisso eodem nihil 
 . nisi tantum candentis farris adspicimus, quantum breuis capacitas 
 tenuissimae cutis includit. ecce tibi in spatio corporali 
 summam grani triticei. da tu nunc in hoc eodem granulo 
 corporaliter mihi tumores germinum, herbarum uirentia, calamos 
 stipularum, spicarum hispida, lenia palearum, pinguia 
 frugum atque ex his indefessim multiplicandorum semina 
 seminum, quae omnia in illo sunt granulo causalibus reposita 
 secretis. nunc igitur aut cuncta quae de seminibus prodeunt 
 intra eadem semina corporaliter ostende aut herbarum quoque 
 uitam incorpoream confitere et pronuntia, si placet, corpoream 
 hominis animam et corpoream fruticis uitam. quod quia nemo 
 hominum incolumi potest ferre iudicio, transeamus ad 
 animata uiuentia, quae non solum uiuunt, sed etiam sentiunt. 
 
 Est ergo in pecude corruptibile corpus et mortalis anima, 
 quae uitam corporis nec anticipat nec posticipat. uides ergo. 
 uitae seminali, quam in herbis arbustisque repperimus, in corpore 
 pecudis per adpetitus animae sensum motumque tribui,

 
 
 
 sic tamen, si ipsum corpus conuenienter elementis analogice 
 concinentibus probe ualeat, ut nutibus animae consentaneo 
 motionis concordet obsequio. quo modo autem fit ut anima 
 eodem nutu sanum infirmumque membrum dispariliter moueat? 
 ecce ille laeuae manus uigore ualet, usum dexterae ictu 
 ut adsolet humoris amisit: manus reliquo adhaerens corpori, 
 etsi non in eodem uigore, in eadem permanet specie, nec 
 tamen seruit nutibus animae. quid dicemus, pulsa exinde 
 localiter cessit anima? et quo abiit, quo inde discessit? sed 
 forte ad reliquam partem sui se contulit: sed iam totum 
 corpus inplebat anima, et potest adici pleno quippiam quin 
 superfluat ? ergo fortassis exhalandum est aliquid animae uel 
 eructuandum aut quoquo modo digerendum eo quod non inte- \' 
 grum corpus non integram capiat animam. haec certe absque. 
 ambiguo consequi necesse est, si corpus est anima. quod quoniam 
 fieri nequaquam potest, illud potius intuere quod non 
 anima imperandi uim perdidit, sed uires seruiendi manus amisit. 
 illo enim ut puta sanguinis inpetu coniuentium elementorum 
 harmonia turbata corpori adimitur seruiendi possibilitas, 
 et animo dominandi accidit difficultas et incipit esse oneri 
 quod erat usui. non tamen anima mouendi uim perdidit, sed 
 membrum conuenienter se necessariae motioni non praebuit, 
 et in quolibet oculis capto, quantum ad animam spectat, remanet 
 uis uidendi corporalia per corpus, sed organi membra

 
 
 
 deficiunt, quibus potentias suas exserat ad sentienda corporea. sicut 
 ergo ratione perspicua claret liquido non animam membro debili 
 localiter pulsam, sed ab animae intentione uiuaci membrum 
 languore torpens uelut quadam mortis uicinia dissidere: ita 
 cum animalis cuiuspiam corpus dissonantia sui dissederit, 
 recurrentibus ad regiones suas elementorum particulis anima 
 non habens quo intentiones suas explicet pecudis deperit, 
 humana requiescit ab his tamen tantum motibus, quibus corpus 
 mouebat per loca ipsa per tempus inlocaliter mota. 
 
 Non se nunc aliqua ueluti corpuscula oculis mentis obiectent, 
 ut animas positis corporibus quaedam loca aeris aut 
 cuiuslibet elementi occupare credamus. intellectum tuum, si 
 potes, intellege, cui soli cum angelo haec uidere concessum 
 est. num quippiam in intellectu tuo longum, latum aut altum 
 uides? num splendor ullius corporeae lucis ibi rutilat P num 
 aliquis cantilenae modificatus et per tempus fluens canor illic 
 insonat aut euanescentis fraglantiae suauitas halat aut aliquid 
 istic corpulentum sapit aut aliquid molle uel durum 
 localiter tangit? uisus illius clarescit prudentia, tenebrescit 
 insipientia. auditus illius fallacia offenditur, ueritate mulcetur. 
 inlocaliter illi fraglat aequitas, foetet iniquitas, uanitate tabescit, 
 uirtute pinguescit. miser est contubernio stultitiae,

 
 
 
 beatus conplexu sapientiae. totus igitur oculus est, quia totus 
 uidet et totum quod inspicit uidet, quodlibet autem corpus 
 nec totum uidetur nec totum uidet. totus auditus est, quia 
 totum quod audit totus audit, corpus autem nihil totum audit. 
 et totus odoratur, gustat ac tangit, cum huius modi 
 unitas et potentia in corpore esse non possit. hoc autem idcirco 
 illi suapte natura est, quia ibi hoc est uidere quod audire, 
 hoc audire quod olfacere, hoc olfacere quod gustare, hoc gustare 
 quod tangere. sed occurrunt animae phantasiae corporum, 
 quibus per sensus corporis adfecta non locis, sed fallaciis circumscribitur, 
 et quia illorum tantum meminit, quorum species 
 per corpus accepit, nihil esse credit quidquid tale non fuerit, 
 nec suspirare potest illi patriae, de qua in hanc peregrinationem 
 merito praecipitata est, cum peregrinari se nesciat. 
 peregrinam se uero in corpore scire non poterit, si corpus 
 esse se credit, unde uir ille, quem sui iam substantia non 
 latebat, sicait: cum sumus in corpore, peregrinamur 
 a domino. audemus autem et bonam uoluntatem 
 habemus magis peregrinari a corpore et praesentes 
 esse ad dominum. quid, quaeso, dici clarius potest?, 
 omnia corpora siue crassa uel grauia, ut est aqua uel terra, 
 siue tenuia et lenia, ut est ignis et aer, siue illa quae ex his 
 confiunt seminaliter coeuntibus corporis nomine includi non 
 ambigitur. quidquid autem qualelibet corpus est, dici potest 
 leuius corpus, tenuius corpus, habilius corpus, sublimius corpus, 
 clarius corpus, non tamen potest dici nisi corpus. apostolus

 

 
 
 
 autem qui dicit: cum sumus in corpore, peregrinamur 
 a domino, uidetur mihi quod nequaquam peregrinari in 
 corpore animam diceret, ei eandem corpus esse censeret, quia 
 si anima corpus est et peregrinatur in corpore, in sua ergo 
 substantia peregrinatur, nec umquam poterit non peregrinari 
 quae sine se esse non poterit. nulla autem res ipsam se ullatenus 
 amittit, quia non potest quidquam esse post se. facilius 
 enim est aliquid prorsus aboleri ne quidquam sit, quam se et 
 amittere et sibi superesse. ant igitur anima corpus est et 
 fefellit apostolus, aut si peregrinatur in corpore, anima non 
 est corpus.

XXII. INTERROGATIO ADHIBITA QVALITER ANIMA PEREGRINETVR IN CORPORE. 
 Subicias his fortassis ac dicas: quo modo hic tan tum 
 peregrinari dicitur anima eo quod sit in corpore? 
 si resurrectionem probe credimus, in illa quoque 
 aeterna patria non sine corporibus futuri simus. 
 hic respondeas uelim, utrumnam idcirco nunc anima peregrina 
 dicatur, quia in corpore, an quia in tali sit corpore? istud 
 nempe corpus, ut supra memoraui, adgrauat animam non 
 illo utique pondere quod pendi potest, quia si illo, eo quisque 
 uiribus plus ualebit, quo magis corpus inedia uel aegritudo

 

 
 
 
 tenuauerit unde hoc quoque multum nostris adstipulatur 
 rationibus, quod liquido claret secundum illam uitam, quae 
 nobis cum pecudibus est, hominis animam exeso atque arido 
 quam pasto ac succulento corpore magis onerari. quod eo fit, 
 quia fessum corpus non ita ualet animi nutibus facili motu 
 seruire et onerosa illi est non ponderis grauitas, sed agendi 
 difficultas. ac perinde si belluinam uitam, quam nobis istic 
 inesse manifestum est, cogitamus, corpus istud non adgrauat 
 animam: si uero illam quae cum angelis erit adspicimus, 
 adgrauat animam occupando eam atque inliciendo uel necessariis 
 uel uoluptuosis defigendo eandem in pulchra corpora et 
 a contemplatione summae pulchritudins abducendo. istud ergo 
 quod uel esui aut potui necessario in salutem corporis opus 
 <est, si plus quam opus) inpenditur, uel superflue uoluptatum 
 nugis animus occupatur uel plagis ac doloribus per corpus 
 adfligitur, adgrauari eandem et pro multitudine ac difficultate 
 actionis onerari perspicuum est. et haec est illa peregrinatio, 
 de qua dicit apostolus: cum sumus in corpore, peregrinamur 
 a domino. cum uero ad illam corporis permutationem 
 peruenerit qui meruerit, de qua idem dicit: omnes 
 resurgemus, sed non omnes inmutabimur, non obuiabit 
 tunc nutibus animae corpus animale quod non erit, sed 
 per omnia seruiet spiritale corpus quod erit. sed nec illud 
 quippiam concupiscet indignum, nec haec aliquid imperabit

 

 
 
 
 iniustum, et quoniam sancta anima adfectu casto in deum 
 rapitur, animaduerte nec peregrinationem illi localem esse 
 nec patriam. numquid in hac uita deus cum anima non est, 
 etiam si ipsa cum deo non sit ? aliud enim est esse cum deo, 
 aliud non esse sine deo, quia non localiter ad illum uenitur 
 \'.nec localiter ab illo disceditur. proinde anima illa cum deo 
 est, quae uidet, hoc est intellegit deum, et illa cum deo non 
 est, quae utique non intellegit deum. deus autem et intellegenti 
 et non intellegenti adest inlocaliter. sed in tantum istic 
 peregrinatur, in quantum per uoluptatem ac dolores corporis 
 per loca uel tempora, per phantasias et phantasmata a summi 
 boni contemplatione reuocatur, quod tunc ad plene non erit, 
 cum corruptibile hoc induerit inmortalitatem 
 et mortale hoc induerit inmortalitatem. 
 
 Quae cum ita sint, peregrinatur anima in corpore, cuius 
 corruptione, debilitate atque indigentia a patria, hoc est a 
 deo separatur. puto autem substantiam, cuius peregrinatio 
 locale est atque corporeum et cuius patria incorporeum et 
 inlocale, non ueraciter dici uel corpoream uel localem. in 
 illo autem peregrinatio non erit, cuius nullo adpetitu prolicietur, 
 nullo renisu occupabitur, nullo pondere praepedietur. 
 patet, ut arbitror, animam non in omni corpore, sed in carnali 
 tantum corpore peregrinari, quia carnale corpus obuiat 
 et spiritale proximat incorporeis. ergo, ut aliquando de nostra 
 tantum, sicut praelocuti sumus, substantia disseramus, quis 
 potest memoriae solius abyssos intueri et antra penetrare ? in

 

 
 
 
 ista mihi est quidquid usquam colorum formarumque uidi, in 
 hac quidquid uerborum uel sonorum per aures accepi, in hac 
 quidquid odorum per nares adtraxi, in hac quidquid saporum 
 diuersitate cognoui, in hac quidquid tactu nuntiante discreui, 
 in hac mihi reposita quodam modo sunt et grammatica, cum 
 de dialecticis dissero, et rhetorica, cum de geometricis, et 
 astrologica, cum de musicis, et hae simul omnes, cum de arithmeticis: 
 iuxta formas partium mundi, quas uideo, de his quas 
 non uideo adminiculante ratione cognoscens incorporea mundum 
 capacitate conplector.

XXIII. QVOD ANIMA INCORPOREA INCORPORALITER VIDEAT PER SE, CORPOREA VERO PER CORPVS. 
 Sed dicis mihi: non mundum memoria conplecteris, 
 sed figuram mundi. uel ex hoc intellege animam non 
 esse corpoream, quia uides eandem nec corporalia corporaliter 
 posse conspicere. huic ergo superpositus est non loco, sed ui 
 ac potentia oculus quidam, qui siue spiritus siue mens siue 
 intellectus unum atque idem est, etsi diuerso nomine dicitur. 
 ergo quod est lapis ad inanimum uiuens, hoc inanimum uiuens 
 ad animatum uiuens, et quod est inanimum uiuens ad

 

 

 
 
 
 animatum uiuens, hoc est animatum uiuens ad uiuentem et 
 intellegentem. administrat inrationalis anima corpus animale 
 in salutem scilicet eius, et administrat. animam rationalem 
 intellectus rationis capax in salutem uidelicet animae rationalis 
 operante atque administrante deo principali potestate 
 et stabili motione atque ininitiato substantiarum cardine 
 primum ut sint, deinceps ut pro modo uel merito taliter sint 
 qualiter esse debere ille constituit, qui non nisi iuste uniuersa 
 disponit. nam sicut de corporibus ibi uel ibi esse propter 
 localitatis necessitatem congrue dicitur, ita de animabus propter 
 inlocalitatem uel qualitatem taliter esse uel taliter iure 
 pronuntiatur, quia sicut uiuenti corpori iucundum est luculentus 
 locus uel temperatus aer, ita uiuificanti animo tranquillitas 
 in cogitatione et securitas a timore. itidem, sicut poenalia 
 sunt corpori tenebrosus locus et asper adtactus, sic animo 
 cogitandi instabilitas et angustiae formidandi. agitur ergo 
 anima non per loca, sed pro adfectuum diuersitate et delecta-. 
 biliter et poenaliter. illud tamen liquet animam sine corpore 
 incorporaliter per adfectus p(ropr)ie uel mulceri uel adfligi 
 posse, corpus sine anima uel suauia uel poenalia sentire non 
 posse. animae igitur corporatae est per corpus sentire corporea 
 eidemque sine corpore uidere incorporea. ergo ut corpus 
 inanimum nihil sentit, ita animus sine corpore corporea uniuersa 
 non sentit. hinc est quod etiam dum corpus administrat 
 atque sentificat, si quando in summa eademque semper

 
 
 
 adtollitur, ita quodam modo corporeos deserit sensus ab hisdemque 
 inlocaliter abscedit, ut coram posita non uideat, ut iuxta 
 sonantia non audiat, ut percursam legendo paginam non intellegat. 
 adest anima ut per oculum literarum signa colligat 
 eademque in syllabas sociata coniungat ac per uerba distinguat, 
 et non adest ut quid per haec fecerit sciat. lego clare 
 aliquid, pronuntiantem me alter intellegit, qui in id mentis 
 oculum figit, ego uero ipse quid legerim nescio, quia in aliud 
 anima inlocaliter intenta discessit. denique cum ad memet 
 ipsum uel admonitus redeo, ego ipse sum, qui utique redeo, 
 et ego ipse sum, ad quem redeo, et mecum non fui, quia ad 
 me per interuallum non loci, sed temporis redii, et extra 
 me non fui, quia sine me esse non potui. ipsa istic est anima, 
 ut per oculum quae leguntur uideat, et ipsa istic non 
 est, ut quae leguntur intellegat. aut non saepe usu euenit, 
 ut sine cuiusce modi lectionibus adcommodantes uisum sine 
 relationi cuiuspiam adhibentes auditum, cum haec eadem non 
 minus intellegi quam uideri atque audiri facillimum sit, utroque 
 tamen sensu sonos ac signa capiamus, cum quid haec 
 eadem significent non intellegamus? et tamen rursum in id 
 quod intellectum non erat animi referentes obtutum absque 
 ulla hoc idem difficultate conprehendimus.

XXIIII. QVIA NON EST ALIVD ANIMA ALIVD MEMORIA COGITATIO VEL VOLVNTAS, CVM HAEC EADEM VNA SIT ANIMA. 
 Sed subiungis ac dicis: aliud est animae status, 
 aliud is qui de anima nascitur cogitationis adfectus. 
 quam ob rem aut hoc potius aestimandum 
 est, quod si quando sibi aliquid imaginatur, magiscum 
 suis intra semet ipsam motibus occupetur, 
 et si quid aliud est, quod adspicere uidetur, magis 
 ei in recordationis speculo describatur. istud naturam 
 tu putas eius esse, non poenam, idcircoque anima tua 
 in recognitione sui fallitur, quia sibi aduersantia pro se amplectitur 
 et per sensus corporis fallaciarum adfecta. ludibriis 
 eotenus inplicatur errore, ut tamquam absens sibi se quaerat, 
 cum ipsa sit quaerens se. non enim illud est anima quod 
 q guaeritur, sed quo quaeritur: quidquid enim quaerit, extra se 
 est, nec quaerere illi opus est, nisi quod secum non est. ipsa 
 autem secum est, quia sine se nihil est, quaerere se ergo 
 non debuit, quae sine se esse non potuit. quapropter cum 
 se non sine se quaerit, necessario in aliud incurrit, quia non 
 potest se inuenire sine se. haec est illa inlusio, quam qui 
 intellegit dolet ac dolens gemit et cum propheta plangit ac 
 dicit: tota die contristatus ingredior, quoniam anima 
 mea conpleta est inlusionibus. sed istius modi

 

 
 
 
 inlusiones in memoria patitur anima, ex qua nihil phantasiarum 
 reuentilare ac proferre posset, nisi easdem a formis corporum 
 per corporeos sensus hausisset, siue enim eadem quae 
 per corpus adtraxit sibimet imaginatur siue ex his quae.uidit 
 illa quae non uidit coniectat atque confingit, certum tamen 
 est imaginari illam intra quendam uentrem memoriae nequaquam 
 posse nisi ea, quae per corpus accepit. et haec illi non 
 naturalia, sed poenalia sunt, ut, quoniam a summo bono quod 
 ei deus est inlecebris pellecta corporeis defluxit in corpus,\\, 
 persuasa patiatur illud intra semet ipsam iuste, quod extra se 
 dilexit iniuste. non ergo mihi tu illud esse animam persuadere 
 uelis, quo perturbari potius eandem uides. illa namque 
 si in status pristini sublimitate mansisset, a quo sponte dilapsa 
 est, numquam contra spiritum caro, nec contra carnem spirtusconcupisset, 
 et si homo uerus, hoc est anima rationalis honorem 
 suum, imaginem scilicet dei intellexisset, numquam 
 insipientibus fuisset conparata iumentis, uidelicet ut 
 animaliter uiueret. hinc est ille prae oculis eius imaginum 
 corporearum tumultus se semper obiectans, ut si quando uel 
 ad se uel ad deum suum ratiocinando nititur, semper ad 
 corporea phantasiis corporis auocetur. 
 
 Tu enim cum dicis aliud esse animam, aliud animae cogitationem, 
 melius fortasse dixisses illa, de quibus cogitat, cum 
 de se non cogitat, non esse animam, ipsam uero cogitationem 
 non esse nisi animam, quia illud, quod subiciendum esse dixisti, 
 eatenus animam solere requiescere, ut prorsus cogitet

 

 
 
 
 nihil, caret uero. anima nempe uariare cogitata potest, non 
 cogitare non potest. quid autem illud est quod somniare 
 dicimus, nisi quod ne defesso quidem corpore in somnosque 
 resoluto animae uis a cogitationibus uacat? tota uero ibi est 
 ubi cogitat, quia tota cogitat. uerum tu idcirco uel maxime 
 de animae statu falleris, quia aliud animam, aliud esse animae 
 potentias credis. quod enim cogitat accidens eius est, 
 substantia uero qua cogitat. hoc equidem de uolentate oportet 
 agnoscas. nam sicut tota anima cogitatio est, ita anima 
 tota uoluntas est et quae perfecte uult tota uult, et ut 
 supra dictum est, quaecumque illi uelle accidentia est, ipsum 
 uero uelle substantia est. hinc etiam in sacris literis uoluntatis 
 perfectae definitio, prout illud est, quod ita uel ita uoluit, 
 damnabilis laudabilisue censetur. sic in euangelio 
 dominus: qui uiderit, inquit, mulierem ad concupiscendum 
 eam, iam moechatus est eam in corde suo. 
 et in bonam partem loco alio angelorum uocibus dicitur: 
 gloria in excelsis deo et in terra pax hominibus 
 bonae uoluntatis. ecce dilectio, ut tu arbitraris, animi 
 quaedam portio est, ut ratio docet, animus totus est. si quid 
 ergo toto amore amo, non id ipsum toto animo diligo? et 
 ubi uacat illud quod dicitur: diliges dominum deum 
 tuum ex toto corde tuo et ex tota anima tua, si animae 
 pars putatur esse dilectio? si enim parte sui diligit anima, 
 non utique tota diligit. sin uero tota diligit, tota absque

 

 
 
 
 ambiguitate dilectio est. dicitur enim uereque dicitur, quon- \' 
 iam deus dilectio est sed dilectio illa talis est, ut nec 
 ipsa diligere nisi bonum nec per eam diligi possit nisi bene. 
 haec autem dilectio, quod est anima humana, propter adfectuum 
 mutabilitatem potest et in superiora, quod ei solus deus est, 
 caelesti cartate flagrare et in inferiora damnabili amore diffluere. 
 quodlibet tamen diligat, si toto amore diligit, tota 
 diligit et, cum tota diligit, tota dilectio est, quae unitas in 
 corpore scilicet non est.

XXV. EXEMPLVM DE GEOMETRICA ARITHMETICA ATQVE DIALECTICA AD ERVDIENDVM LECTOREM IN EA QVAE OBSCVRA SVNT, QVID VIDEAT ANIMA PER SE, QVID PER CORPVS. 
 Sed dicis: quando absentem carum suum cogitat, 
 numquid uelut ipso conspecto desideriis satisfecit? 
 ista, ut ego conicio atque ut plane probo, potissima admodum 
 causa est, quae temet ignarum perpulit animam referre corpoream. 
 a sensibus quaeso corporis paulisper adtollere ac si 
 uales perspice, quae uel quanta uis uidendi sit animo, et si 
 quid potes animi uisum corporisque discerne. corpus certe

 

 
 
 
 nihil uidet, quia nihil utique sentit absque anima, ac per 
 hoc animus corporea per corpus uidet, incorporea per se. haec 
 ipsa nunc, quantum in praesentiarum res postulat, sequestremus, 
 ut quae sint animi uisa per corpus, quae sine corpore 
 euidenter adpareat. nam qui uel aliquid eruditus est, credo 
 nouerit in geometrica disciplina quid sit punctum quidue 
 linea, sed quia inter eos, qui ista dignabuntur legere, potest 
 esse qui nesciat, de hoc ipso paululum dissertando quaeramus. 
 linea est, ut doctissimi atque excellentes uiri non dixere 
 solum, sed ratiocinando probauere, longitudo simplex, quae in 
 corpore prorsus nequeat inueniri eo quod omne corpus longitudine 
 longum sit, non tamen ipsa sit longitudo neque possit 
 sic esse longum, ut non latum simul altumque sit. quocirca 
 sicut aiunt etiam si araneae filum cogitaueris, quia utique 
 corpus est, non solum longitudinem cogitasti, habet enim pro 
 modo suo indissociabilem longitudinis suae latitudinem atque 
 altitudinem. igitur si, ut fateri ueritas cogit, aliud est longitudo 
 quam latitudo, seposita latitudine solam longitudinem 
 cogitemus. scio autem hanc eandem liquido conspici non esse 
 multorum, quam cum Marcius quoque philosophus negaret mathematico 
 Adrasto se uidere, cum lineas fabrorum nimie uideret: 
 utique non mirum est, inquit Adrastus, quod habes

 
 
 
 oculos similes fabrorum, ingenium dissimile, 
 Pythagorae. sed non idcirco tardioribus desperandum est, 
 modo ut auctoritati cedamus qui rationem forte non capimus. 
 
 Haec ergo de qua loqui institueram longitudo cum fuerit 
 puncto inchoata punctoque finita, a Graecis γραμμή , a nostris 
 linea dicitur. iam nunc si quid sit longitudo sine latitudine 
 congnoscere ualuisti et lineam longitudine finita formasti, duas 
 aequales lineas sibimet άντιστάας e regione constitue, quod 
 cum feceris, intellege te figuram duabus lineis paribus non 
 fecisse. figura enim dicitur, cum paribus inparibusue lineis 
 capitibus sese contingentibus locus ambitur. duabus ergo paribus 
 lineis sine auersim positis sine capite contingentibus figura 
 non clauditur, tribus uero aequalibus lineis figura fit trigona, 
 et hoc aeterna atque indemutabilis ratio est omni humanae 
 menti uel non admonitae clarens liquido. numquid ergo tribus 
 lineis paribus quae semet mutuo capitibus tangunt fieri 
 umquam nisi trigona poterit? aut istud magis nunc uerum est, 
 quam fuit, aut esse hoc uerum aliquando coepit aut aliquando 
 desinet, aut non est facilius corporeum interire mundum, cuius 
 utique tumidae localesque formae istarum inlocalium incorporaliumque 
 sunt imago formarum, quam ut aliquid ex his 
 uel uariari specie uel transmoueri loco uel senio ueterescere 
 uel quoquo pacto mutari queat? ne ergo per omnes te

 
 
 
 disciplinae istius minutias traham neue intentionem tuam in adspectandis 
 planarum figurarum uel cuborum uel pyramidarum 
 rationibus teneam, propter circuli perfectionem de una tantum 
 figura, ut adhuc fecimus, breuiter conloquamur. 
 
 Circulus fit ex una linea. sed iure nunc illud admoneberis, 
 quod linea sine latitudine atque altitudine perfectior est, quae 
 tamen habet aliquid se ipsa perfectius. punctum nempe principaliter 
 est origo lineae, ab ipso incipitur ipsoque finitur, cum 
 punctum nec oriri a quoquam pateat nec finiri. hoc namque 
 continet in figuris punctum, quod unus in numeris. ista ergo 
 linea, quae transuersim secari potest, scindi per longum. non 
 potest, quia utique si scinditur, habet latitudinem, cum secanda 
 est, puncto caeditur, cum punctum scilicet non caedatur. 
 perfectior ergo longitudo latitudine, quia latitudo et transuersim 
 et directim recipit sectionem. perfectior latitudo 
 altitudine, quia altitudo non solum findi ac secari, uerum et 
 a latere caedi potest. ergo altitudo sine latitudine et longitudine 
 esse non potest, et ubi haec tria sunt, haud dubie 
 corpus est. latitudo sine longitudine esse non potest, longitudo 
 sine his omnibus esse potest, sed sine puncto esse non. 
 potest. sine his uero punctum semper est nec cuiuspiam ut 
 sit indiget, quia unius nullum potest esse principium. circulus 
 igitur una eademque circumflexa fit linea, sed sicut in

 
 
 
 trigonis et tetragonis per angulos puncta sunt, quibus figurarum 
 ratio consistit, sic in circulo eius medium puncto possidebitur, 
 ut circulus rata dimensione formetur. nam cum unum 
 circini radium fixeris atque alium a centro extrinsecus circumflexa, 
 adtende quantum potes centri potentiam ab stabili 
 radio illum qui circumagitur radium regere et illic, ubi 
 localiter non est, potentialiter circulum figurare. 
 
 Hic si purgata mentis intendas acie, subrutilare tibi iam 
 debet quid sit anima. illud etiam quale est quod, si sensum 
 corporis consulamus, per medium circulum duae pares lineae 
 iuxtim duci posse credantur, cum ratio manifesta conuincat 
 nequaquam per eundem medium duci duas posse nisi una 
 sit breuior? uidetur mihi, sicut superius de trigona patuit, 
 istic quoque circuli ratio insolubilibus atque aeternis manere 
 legibus stabilis. tu mihi nunc dicas uelim, si ista localiter 
 conspicit anima, quid causae est, ut mihi aliquid rotundum, 
 trigonum uel tetragonum in occidente de corporibus formare 
 molienti eadem sine tumore uel motu ratio rotundi uel quadri 
 non desit, cum eodem temporis puncto secundum eandem 
 rotundi et quadrati legem in oriente alius paria de corporibus 
 ualeat fabricare? uidesne uel de his, quae conspicatur 
 anima, quid sit uisus animi? intellegisne intellegibile et intellegens 
 nequaquam posse seiungi? animaduertisne etiam 
 quid intersit inter illas formas, quas corpore cernimus, et istas, 
 quas mente conspicimus? istas esse sempiternum mundum, 
 cuius hic mundus imago sit, unde diuinitus dictum est:

 
 
 
 praeterit enim figura huius mundi. uides etiam quod cum 
 longitudines, latitudines et altitudines corporum scire nullius 
 propemodum sit momenti, satis esse aliud, unde dicit apostolus 
 oportere nos nosse quid sit latitudo et longitudo, 
 sublimitas et profundum? quid enim mihi proderit uspiam 
 altitudinem corporei caeli quaerere, planorum siderum 
 diastemata uel circulorum uias uel singulorum interualla 
 rimari, quid spatia terrae cognoscere uel abyssi profunda 
 penetrare? non de his me, ut reor, apostolus commonitum 
 uoluit, quae non solum laboriosa sunt, sed etiam noxia si, 
 cum per haec ad aeterna semperque manentia transeundum 
 sit, in his haereatur atque remaneatur. 
 
 Reuertere nunc atque intuere omne longum longitudine 
 longum fieri, ipsam uero longitudinem longam dici non posse, 
 ut omne castum castitate castum fieri, ipsam uero castam 
 non dici ullatenus castitatem. cum ergo meram longitudinem 
 contemplari cupis aut cum in trigonum uel hexagonum mentis 
 oculum figis, proice quantum uales ac refuge non solum 
 omne corporeum, sed quidquid simile potest esse corporeo, 
 et cum trigonam uel tribus punctis ac tribus lineis uel rotundam 
 puncto uel linea conformari incorporaliter atque inlocaliter 
 uideris, uim quoque ac supereminentiam conspice 
 numerorum et intellege uniuersum corporeum numerabile 
 per numeros fieri, ipsos uero numeros non posse numerari. 
 nam quis non dicam eloqui, sed cogitare digne ualeat, quod 
 numerus, cum ex uno et per unum et in uno sit, principium

 

 
 
 
 tamen ac finis illius non sit? si enim dixerimus unum numeri 
 esse principium, ipsius unius quod dicemus esse principium 
 P ecce habes principium numeri in principio, ut ex ipsa 
 sit numerus. iam uero si numerare uelimus, adicimus unum 
 uni ut fiant, duo, et unum duobus ut fiant tria, et unum 
 tribus ut fiant quattuor, et deinceps quotiens unum multiplicauerimus, 
 totiens quasi multi singuli in summa ducuntur, ut 
 decies ducti decem et uicies uiginti et centies centum et 
 millies mille nominentur, ut agnoscas omnem numerum ita 
 per unum esse, sicut ex uno procedere. illud uero patet ad 
 finem numeri, qui nullus est prorsus, ueniri non posse, quia 
 trans omnem numerum, qui ex uno et per unum et in uno 
 est, semper est unus. tria tamen ista sunt, cum dicimus ex 
 uno et per unum et in uno, pariter aeterna, perinde inlocalia 
 ubique tota, eidem infinito semper aequalia, quia nullum 
 uere unum maius unumue minus est. haec sunt numerorum 
 inchoantia ducentia perficientia: ipsa nec inchoata nec numerata 
 nec finita, credo, quia sapientiae dei non est 
 numerus. nam cum ex uno et per unum et in uno sit 
 numerus, nec numerari nisi trifariam possit, ut per eundem 
 numerum ordiamur numeremus finiamus, ipse est ternarius 
 totus, per quem omnis est numerus. ecce quod habitat in

 

 
 
 
 anima humana: ecce quod oculo cordis uidere concessum est. 
 quo diffugimus, quo distrahimur, cur in nobismet ipsis extra 
 nos sumus? cur patriam nostram localiter quaerimus, de qua 
 utique non ambulando, sed peccando discessimus? cur tenebras 
 splendere credimus, quas uidere ipsum est utique non 
 uidere? ueritatem certe quaerimus: non illam per spatia locorum 
 oportere quaeri, non per corporeum aliquid aestimes 
 inueniri..satis ei corpore non solum tangendo, sed etiam cogitando 
 se separabit qui huic adhaerebit. inlocale certe quaerimus, 
 non illud quaeso per locale quaeramus. fecit sibi ipsa 
 ueritas sui compotem similitudinem. hoc in nobis adferamus 
 illi quod fecit, non conuiciemur deum nostrum dicentes illi: 
 non potuisti facere aliquid simile tui, quia, si corpus sum, 
 similis tui non sum, quia de nobismet ipsis nos ille conuincet.

XXVI. SECRETA DEI LOCVTIO AD ANIMAM, QVALITER SE DEBEAT SCISCITARI. 
 Loquitur enim silentio mihi ueritas et dicit mihi: tu certe 
 qui corpus esse te credis, unde incorporeo uerbo uteris? aliud 
 credo est uerbum tuum, id est consilium tuum, aliud uox 
 uerbi, aliud quod sonat, aliud quod intellegitur. nam sicut 
 uox potest esse sine uerbo, ita est uerbum sine uoce. utitur 
 tamen quodam indumento uocis uerbum tuum, ut insonet auribus, 
 sicut ego indumento carnis, ut uiderer hominibus, et

 
 
 
 cum loqueris, obsequium uocis aurem tenus meat, uerbum uero 
 inlocaliter ad animam permeat, quia, sicut ad illum cui loqueris 
 accedit, ita a te utique non recedit, et si loquentem 
 te unus audierit, totum uerbum tuum penes te est, totum 
 penes illum, et si duo audierint, totum audiunt, et si multi, 
 totum, et omnibus totum et singulis totum et tibi totum 
 est noli in te perdere tam magnum munus meum, similitudinem 
 meam, quam tibi benignissime tribui, ut qualiter ad 
 me tenderes, non extra te quaereres. nemo uenit adpatrem, 
 nisi per me, et nemo ad me, nisi quem pater 
 meus adtraxerit, et nemo ad me uel ad patrem uenit, 
 nisi caritas diffundatur in corde eius per spiritum sanctum, 
 qui non nisi bene credenti, bene speranti et bene quaerenti 
 dabitur. ad istam, quod unus deus sumus, tu homo factus es 
 trinitatem, cum dictum est: faciamus hominem ad imaginem 
 et similitudinem nostram. introinspice te de 
 te ipsa, o humana anima, et te memineris. uide mentem tuam, 
 uide uerbum tuum, uide uoluntatem tuam. nam totum est in 
 mente quod cogitas, et quod totum simul meministi, totum simul 
 cogitas et uis cogitare atque meminisse, hoc est, amas habere 
 mentem et cogitationem. cogitationem ergo tuam cum mente 
 conplecteris, hoc est, cum cogitare te memineris, totam certe

 

 
 
 
 cogitationem tuam tota mente conprehendis et totum amorem 
 tuum uel mentem tuam tota cogitatione tua cogitas, cum 
 amare uel meminisse te cogitas, et toto amore tuo eandem 
 totam mentem atque eandem totam cogitationem tuam diligis, 
 cum meminisse et cogitare te diligis. nullus est tamen, qui 
 meminisse et cogitare et hoc ipsum amare non diligat: cum 
 autem tibi in mente est cogitationis et amoris tui, si tanta 
 illa meministi quanta sunt, tanta est mens tua quanta sunt 
 illa, et cum dilectionem uel mentem tuam cogitas, si tanta 
 ea quanta sunt cogitas, tanta est cogitatio tua quanta illa 
 sunt, et si mentem uel cogitationem tuam pro sui modo 
 diligis, haec et amor tuus aequalia certe sunt, et si se singula 
 tota simul uel ament uel cogitent uel meminerint, non 
 maiora erant tota simul tria, quam uel mens tota pariter 
 recolens uel cogitatio tota cognoscens uel amor tota diligens. 
 haec et in te esse ac potius ista te esse me tibi radiante 
 cognosces, si illos mihi oculos quibus me uideri dignor adtuleris. 
 nequaquam me uel incorporeus nisi purgatus uidet, quo 
 minus uideri me a te putes posse, si corpus es? ego et pater 
 et caritas nostra unus deus sumus: tu, mens rationalis et 
 uerbum uel dilectio tua unus es homo ad similitudinem auctoris 
 tui factus, non ad aequalitatem, creatus nempe, non 
 genitus, formatus es ipse, non formator. recede ab his quae 
 infra te sunt minus utique formata, hoc est minus formosa 
 quam tu es, accede formatrici formae, quo possis esse

 
 
 
 formosior, eidemque semper adiungere, quia. tanto ab illa speciei 
 amplius capies, quanto te illi caritatis pondere magis inpresseris: 
 ab illa scilicet obtinebis imaginis huius indemutabilem 
 statum, a qua sumpsisti principium. haec et talia loquitur 
 ueritas ad aurem cordis intrinsecus admonens nos, ut quoniam 
 ad similitudinem incorporei dei, non ad similitudinem corporei 
 mundi facti sumus, incorporeos nos esse noscamus non 
 solum quia deo incorporeo similes sumus, sed etiam quia corporeo 
 mundo dissimiles. \'

XXVII. QVOD ANIMA CARO SVO ABSENTE ETIAM CORPORE SPIRITV PRAESENS POTERIT ESSE. 
 Ecce de statu uel uisione rationalis animae infinitarum pro 
 quaestionis magnitudine rationum tactis breuiter potius causis 
 quam satis usque discussis arbitror me de inlocalitate atque 
 incorporalitate animae sufficiens dedisse responsum. tu nunc 
 ita longe disparilem infraque positam euidenter intellegens 
 corpoream uisionem non ulterius isto iacteris incerto, ut si 
 carum tuum, sicut ipse dicis, absentem cogitas, idcirco eundem 
 quia tibi corporaliter non adparet credas absentem, quia 
 si tibi in illa sui parte carus est, qua uterque homines estis 
 et qua uosmet uicario amore diligitis, ita tibi ille praesens 
 est, ut tu ipse tibi. quidquid enim tu es substantialiter, hoc

 

 

 
 
 
 ille est. uisio uero intellectus est animae: si te uides, illum 
 uides qui nihil est aliud quam tu, qui si corporaliter adsisteret, 
 per signa certe corporis agnitionem sui tibi faceret. 
 per quae si illud forte cepisses indicium, quo eundem tibi inimicum 
 potius esse cognosceres, reuerberata utique adfectuum 
 disparilitate anima tua ab eius anima quodam modo resiliret, 
 et in uno corporaliter loco atque in eodem, si potest dici, 
 uestigio satis scilicet essetis uoluntatum diuersitate seiuncti. 
 quod cum ita sit, non arbitror animos sequestratione disici, 
 quos uidemus iunctis corporibus posse separari. ac perinde 
 parum est, quod officiunt corpora mutuis animorum repraesentationibus, 
 si non aut per eadem in se imago dei quaeratur 
 aut ipsa quaerantur. miserum namque est multumque uero 
 contrarium, ut imago dei, id est uerus homo per corpus 
 potius quam per se quaeratur. per se autem quaeritur atque 
 agnoscitur, si per imaginem dei quaeritur, imago autem dei 
 omnis anima rationalis est, proinde qui in se imaginem dei 
 quaerit, tam se quam proximum quaerit, et qui illam in se 
 quaerendo cognouerit, in omni eandem homine recognoscit. 
 tu autem non inmerito carum tuum absentem te habere causaris, 
 in quo corpus diligis, nec aliud quam corpus diligere 
 in illo potes, quem non credis esse nisi corpus. dilige deum 
 tuum, dilige in deo tuo carum tuum, imaginem dei tui. ille 
 te perinde diligendo deum in deo diligat. si uterque unum\' 
 quaeritis, ad unum tenditis, semper apud inuicem eritis, quia 
 in uno consistitis. non autem uideo quod fieri queat, ut

 
 
 
 corpora in unum posita praesentia sibi esse possint et animi in 
 uno praesentes sibi esse non possint. sed quoniam liber iste 
 finem flagitat eo quod aliquibus superficie tenus adtactis, 
 quamlibet multa breuitatis studio omissa fecerim, non tamen 
 omnibus pro causae excellentia supersedi, quae post hinc disputanda 
 sunt, principio secundi uoluminis ordiamur.

CLAVDIANI MAMERTI DE STATV ANIMAE: LIBER SECVNDVS. 
 
 

 I. QVIA OMNIA CONTRARIORVM CONPARATIONE FACILIVS DINOSCVNTVR. 
 Saepenumero mecum reputanti mihi, quonam pacto excellentissima 
 ueritas tantum inimicorum semet habere siuerit, 
 post multum de hac eadem quaestione tractatum non inprobabilis 
 ratio, sicuti reor, adparuit: omnia scilicet dinoscuntur 
 melius contrariorum conparatione. sic equidem lumen tenebris, 
 sic uita morti, sic ueritas falsitati conposita plus delectat 
 oportuit igitur hasce distantias pro suis qualitatibus sibi compotes 
 sortiri patronos, ut nec falsi lateret defensor nec ueri 
 uacaret adsertor itaque fieret, ut nec ille magis noceret occultus, 
 nec otiosus iste torperet.

II. QVO MODO PHILOSOPHI MVNDI INDAGAVERINT VERITATEM GRADATIMQVE AD DEVM VSQVE PERVENERINT. 
 Et quoniam mortalium generi natura datum est ut abstrusa 
 fortius quaerat, ut negata magis ambiat, ut tardius adepta 
 plus diligat, eo flagrantius ametur ueritas quo uel diutius 
 desideratur uel laboriosius quaeritur uel tardius inuenitur, 
 hinc factum est ut philosophi quoque excellentibus ingeniis, 
 multimodis doctrinis, pugnantibus sententiis, longis saeculis 
 de eadem ueritate quaerentes ab usque Pythagora Italico uel 
 Ionico Thalete semper exstiterint, qui dissidentibus aliis uel 
 in parte operis aliquid dignum tanta indage sentirent. unde 
 etiam doctor gentium non tam ignaros ueri philosophos iudicat, 
 quam cogniti contemptores accusat inquiens: inuisibilia 
 dei a creatura mundi per ea quae facta sunt intellecta 
 conspiciuntur, sempiterna quoque uirtus 
 eius et diuinitas, ut sint inexcusabiles, quoniam 
 cum cognouissent deum, non sicut deum magnificauerunt. 
 ergo cognouerunt, et ingressa est diuinitatis abditae 
 mens humana secretum transcensisque corporeis omnibus 
 emirata illum uidelicet uniuersitatis uidit esse creatorem, qui 
 non solum corporea uniuersa praeiret sicut inrationalis anima, 
 neque hanc etiam sicut rationalis antecelleret, sed qui his

 

 
 
 
 simul omnibus longe inconparabili potentia praestaret. uidebat 
 enim moueri corpus per loca et tempora, cum uel loco in 
 locum cederet uel aetatem temporis transcursione mutaret. 
 apud se itaque paululum constitit potentiamque sui non sine 
 horrore suspiciens quaerendumne supra se aliquid, an in se 
 esset consistendum sibi dubitauit. sed dubitantem se non esse 
 deum dubitare non potuit, quia causa dubietatis ignoratio 
 esset, non autem nisi ignarus ambigeret, deus uero nihil 
 ignoraret ac per hoc dubitare non posset. 
 
 Porro autem se animaduertebat et ignorare necessario et 
 consequenter ambigere adiecto eo quod, etsi non subderetur 
 motioni per locum, moueretur tempore per adfectum, nec 
 principale rerum stabilimentum foret, quod uel loco uel tempore 
 moueri posset, quia nisi per aliud moueri nihil posset, 
 in quo autem uniuersum staret, id in se ipso consisteret. sic 
 in auctore suo altius ratiocinata cognouit illud, quod in superiore 
 libro memoraui, uiditque nisi ab inmoto moueri nihil posse, 
 itaque necessario stare animam ut corpus moueat per tempus 
 et locum, stare uero in se ipso deum, qui mourat animam 
 per tempus, corpus uero per locum pariter et per tempus. et 
 quoniam principio nullum potest esse principium, quod iuxta 
 de inmensitate ac sempiternitate cogitandum est, quia sicut 
 a nullo coepit, ita in nullo consistit, non sine quodam medio 
 ab imis, quod omne corpus est, ad summa, quod deus est,

 
 
 
 eundum rata se scilicet inter extrema mediam repperit eo 
 quod nec cuiquam corporum similis exsisteret, quia similitudo 
 dei esset, nec eidem aequari deo posset, quia etsi ab illo coepisset, 
 de illo non esset.\'
 
 Animaduertit etiam in rerum plenitudine aliud esse secundum 
 ueritatem quod iudicaret nec iudicaretur, aliud quod 
 iudicaret et iudicaretur, aliud quod iudicaretur nec iudicaret: 
 secundum ueritatem deum iudicare de quo non iudicaretur, 
 animam iudicare et iudicari, corpora iudicari nec iudicare. 
 tunc autem minime falli iudicantem, cum adhaeret illi secundum 
 quod iudicat, tunc maxime cum conlabitur ad illud de 
 quo iudicat. intellexit quoque propter inmutabilem uim contrariorum 
 sicut tenebras luci, sicut essentiae nihilum, ita 
 incorporeo corpus esse contrarium et uidit similitudinem 
 cuiusque rei in contrario esse non posse, quia uidelicet inmota 
 rerum ratio non sinit, ut aliquid uiuat mortuum, uideat caecum, 
 substantia sit simul et nihilum. hic igitur intellegens 
 nonnihil in anima humana esse deo simile, quia sit ille lumen 
 inluminans et haec lumen inluminabile, incorpoream non 
 dubia decreuit illud adiciens, quod si anima corpus esset et 
 haec eadem similitudo dei esset, corporeus ergo deus esset,

 
 
 
 iusteque maluit propter similitudinem creatoris sublimare creaturam, 
 quam propter eandem similitudinem humiliare creatorem 
 certo cognoscens indissolubiliter nexum, ut duo similia 
 aut utraque incorporea sint aut utraque corporea. esse quoque 
 in rebus substantiuis quaedam non solum specie dissimilia, 
 sed etiam naturali uigore contraria, ut aqua uel flamma est, 
 et haec tamen esse corporea atque hinc mirum fore, si duo 
 dissimilia eademque contraria, ut est aqua uel flamma, corporea 
 simul esse possint et duo similia eademque conuenientia, 
 quod est deus et anima, incorporea simul esse non possint.

III. PHILOSOPHIS GRAECIS VTITVR TESTIBVS DE CORPOREIS VEL INCORPOREIS EXEMPLVM CAMELI ET FORMICAE PROPONENS. 
 Huius modi igitur rationibus utentium philosophorum quoad 
 potui uoluminibus perdagatis ignobilium plebe reiecta potiores 
 quosque delegi, qui ueritati in praesentiarum testificarentur, 
 quorum quidem ex abundanti est proferre sententias, non quo 
 propriis deficiamur, sed quo magis mirum sit aduersum nos 
 dimicare nostros et extraneos pugnare pro nobis. neque mihi 
 profecto cordi foret mutuum ex his carpere quippiam, nisi iste 
 corporis amicus sola philosophici nominis mentione terriculamenta 
 quaedam nobis scientiae profundioris ostentauisset. ex

 
 
 
 his igitur, quos contra ueritatem uocat, uocem ueritatis accipiat 
 et geminae primum Graeciae classicum multisona pythagoreorum 
 orum tuba et lituum Platonis exaudiat nec tumescat sola 
 uanitate nominum, sed pinguescat multimoda ueritate rationum. 
 pythagoreorum igitur, quia nihil ipse scriptitauerit, a posteris 
 quaerenda sententia est. in quibus uel potissimum floruisse 
 Philolaum reperio Tarentinum, qui multis uoluminibus de 
 intellegendis rebus et quid quaeque significent oppido obscure 
 dissertans, priusquam de animae substantia decernat, de mensuris 
 ponderibus et numeris iuxta geometricam musicam 
 atque arithmeticam mirifice disputat per haec omne uniuersum 
 exstitisse confirmans, illi uidelicet scripturae consentiens, 
 qua deo dicitur: mensura pondere et numero omnia 
 disposuisti, quam quidem ex diuina lectione sententiam 
 nobis ab aduersario miror obiectam. dicit enim uerbis his: 
 deus, qui ex nihilo fecit omnia, quae sicut opere 
 instituit, ita materia incorporauit, rebus omnibus, 
 inter quas et anima censetur, sicut distribuit 
 pondus numerum atque mensuram, ita <et) posuit 
 quantitatem. 
 
 
 animaduerte, nostri bone cognitor, praesentis saeculi peritum \' 
 facundumque doctorem: nihil incorporeum uult creatum et 
 incorporatum dicit omne corporeum. cui incorporatur, quaeso, 
 quod corpus est? si in pro non forte posuisti, ut incorporatum

 

 
 
 
 pro non corporatum uelis intellegi, plus nobis quam uolumus 
 sponte largiris, quia si auctor rerum quae fecit omnia non 
 corporauit, sine corpore sunt ergo quaecumque sunt. enim uero 
 quod est et absque corpore est incorporeum esse necesse est, 
 quod Graeci elegantius άσώματον uocant. sin autem istius modi 
 praepositione simpliciter usus es, incurristi nescius ueritatem, 
 per eandem tamen ignorantiam uno tantum lapsus articulo, 
 quod omnia incorporata dixisti, cum satis constet duplicis 
 creaturae substantiam sic ordinatissima lege conpositam, ut 
 omne creatum incorporeum et incorporatum sit, non autem 
 omne corporeum sit et animatum. ac per hoc incorporatum 
 corpus dici non potuit uelut in corpus missum, quia incorporatio 
 ad illam pertinet absque ambiguitate naturam, quae et, 
 prius quam incorporata est, non fuit corpus et, postquam incorporata 
 est, non est corpus. si uero incorporata omnia eo 
 forsitan sensu dixisti, quo dici plane potuit, etsi non debuit, 
 omnia facta esse corporea, excidisti pariter et a proprietate uerbi 
 et a ratione ueri, quia si omnis creatura corporea est, nihil 
 incorporatum est: si autem incorporeum quid creatum est, non 
 est omnis creatura corporea. 
 
 
 Sed una haec eademque causa est, quae te multiplici inuoluit 
 errore: magna uidelicet rerum ignoratio et scientiae mira 
 praesumptio. hinc quippe fit ut uel spiritus corporatos corpus 
 esse credas uel item corpora incorporata definias. in istis tam 
 dialecticis conclusionibus tuis semper tibi ueniat in mentem 
 illius quam inurendam ducis aliis alti erroris infamiam.

 
 
 
 diuinua quoque temet sermo commoueat: oportere prius deponi 
 trabem propriam, ut possit alienam quis 
 auferre festucam. proinde quia non lacessis quasi dubios 
 praelii, sed percellis quietos mucrone conuicii et cunctis creaturae 
 partibus mensuram pondus et numerum indita esse 
 dixisti, quoniam haec simul omnibus constat inesse corporibus 
 et animam corpus esse decernis, quae huius mensura sit, qui 
 numerus, quod pondus inquiro. si modum uegetanti animae 
 uiuentis corporis modus facit, quia corpus extrarium quasi 
 uas aliquod animam ueluti minus quoddam corpus includit, 
 ergo animae, ut tu ais, quantitas pro corporis quantitate censenda 
 est. 
 
 0 si mihi de his loqui tecum comminus palamque proueniret, 
 liberaliter uidelicet agerem, nonnulla tibi de meo iure 
 concederem neque protinus de homine quaererem, sed prius 
 precario poscerem, ut rerum callens euidenti faterere responso, 
 formicae et cameli animas utrumnam prouidentia an mole 
 censeres? si prouidentia, luce liquidius esset animae cameli 
 sic animam praestare formicae, ut camelus tanto paene minor 
 formicae sit animo, quanto maior est corpore. si moles tibi 
 in istius modi conparatione placuisset, eadem nempe replicarem 
 et nihilo setius quaererem, si modus animae corporis modus 
 est, cur infra corporis modum camelus brutescat et supra 
 corporis modum formica uigeat ? sisterent uerba fortassis, 
 quae tuto tibi magna uolant. ista haec ipsa duplici 
 sorte proponerem, utrius malles tibi copiam facerem. si

 

 
 
 
 molem corporis elegisses, perexiguum formicae corpus obponerem, 
 sin animi uigorem, hunc eundem nullum secundum molem 
 fore conuincerem, cuius esse nihil in illa corporea cameli 
 magnitudine conprobarem. hinc etiam tibi Maronianum illud 
 obicerem, quod uerissime de apiculis dictum est: 
 ingentes animos angusto in pectore uersant. 
 
 Iam cum super statu hominis dissertare coepissem, a te 
 scilicet nouo geometra, ut ingenia quorumcumque dinoscerem, 
 decempedam, non iudicium fiagitarem. ubi si illo forsitan 
 uoluisses uti perfugio, ut diceres inuisibilia uisibilibus 
 non posse metiri, e uestigio responderem ex magnitudine corporis 
 quod animum includeret posse metiri animum qui corpus 
 inpleret. si non posse dixisses, instantissime quaererem, 
 cur fieri de corporis genere uno non posset, quod de omnibus 
 posset? si adnuisses posse, dicerem tibi sermone prophetico: 
 uade ad formicam, o piger, et aemulare uidendo 
 uias eius, idest prouidentias eius, nisi forte credendum 
 est ob id nos oraculo caelesti commonitos, ut gradiendi scientiam 
 a formica quaereremus. non te in hac prolocutione 
 sollicitet ambulandi cura, sed agendi sollertia, ut

 

 
 
 
 . ueluti ingentem formicae farris aceruum 
 conpopulant hiemis memores tutoque reponunt, 
 sic, homo hominis in conparationem inrationalium protoplasti 
 lapse peccato, ne hieme fuga tua fiat, fidei calore et 
 operis deuotione procures ac pariter intellegas formiculae 
 et apiculae ingentes animos paruo corpore non includi. nihil 
 enim magnum [locale] capitur exigua re locali, et paruum 
 corpus atque ingens animus apiculae: non ergo capitur corpore, 
 extra se igitur est. sed extra se nihil esse potest, est 
 ergo totus in corpore, sed magnum corporeum corporeo paruo 
 non capitur, quia tam magnum replet locum, quam magnum 
 quidque locale est. aut igitur anima inlocalis et per hoc incorporea 
 erit, aut secum tota non erit. sed nihil esse nisi 
 secum potest, inlocaliter ergo in re parua res magna est. 
 non igitur localis est animus et nihil inlocale corporeum: 
 corporeus igitur non est. quidquid autem corporeum non est, 
 non mole censendum est, non ergo ex magnitudine corporis 
 animi magnitudo. 
 
 Quopiam nunc uideamus euadas: apicula tibi corporis, 
 camelus animi magnitudinem negat. uideris ne istius modi 
 rationibus sententia tibi placita labascat nec secundum

 

 
 
 
 corporeas quantitates numeris ponderibus et mensuris animi magnitudo 
 subiaceat, qui et paruus in magno totum tenet et magnus 
 in paruo non effluit. sed forte corporaliter metiri animus non 
 potest et pendi potest. is dicere audeat scire se posse, quot 
 animus secundum pondus possit esse librarum, qui conprehensum tenet 
 tenet, quot sit secundum longitudinem pedum. uestigia 
 uero numerorum in corporibus trifariam dinoscuntur. loco 
 etenim primo, ut sit corpus maximum uel minimum, unum id 
 esse necesse est, quod scilicet a numero illi est. secundo, 
 quod partibus constat, quae profecto partes, ut iam diximus, 
 dextra et laeua, sursum ac deorsum, ultro et citro sunt. tertio, 
 quod iuxta praefatam diuersitatem partium secari omne corpus 
 in partes potest, quarum item pars qualibet partium corporis 
 propter uim primigeniam numeri et unum corpus erit et totidem 
 partibus constabit et perinde in partes secari poterit, 
 modo tu uideris utrumnam, cum cuiuslibet animantis una sit 
 anima, diuidi haec eadem possit, ut iterum quotalibet pars 
 animae anima sit, sicut quotalibet pars corporis corpus est. 
 quod quia sanorum neminem reor posse dicere, terendum 
 tempus non est in harum discussione causarum, quae suapte 
 natura tam clarae sunt, ut obscurari potius disputatione 
 uideantur.

IIII. DE MENSVRA NVMERO ET PONDERE CORPORIS. 
 In illud nunc magis nisi contemnis aduertas animum, ut 
 tibi, in quantum se uideri dignabitur, mensurae ponderis et 
 numeri uis diuina pandatur. dici nempe deo legimus: mensura 
 numero et pondere omnia disposuisti, quo 
 potissimum testimonio in id scilicet usus es, ut exinde probatum 
 uelis animabus quoque nostris corporeas quasdam inditas 
 quantitates. uideamus ergo igitur mensura haec, pondus hoc, 
 numerus hic ubinam loci fuerint quandoue esse coeperint, ut 
 ad istorum quasi exemplar deus uniuersa formaret. si nihil 
 increatum nisi creator est, haec ergo creata sunt. si creata 
 sunt, non igitur omnia deus mensuris numeris ponderibusque 
 disposuit, quando quidem haec ipsa non secundum ista formauit, 
 sed auctoritati diuinae obuiare nefas est, numeris 
 ergo ponderibus et mensuris uniuersa creata sunt. mensura 
 ergo pondus et numerus creata non sunt: non enim secundum 
 eadem creata sunt omnia, si et ipsa creata sunt. hic omnibus. 
 cogitandi uiribus enitendum est, ut quoquo modo possit agnosci 
 non hoc esse pondus principale quod penditur, sed quo penditur, 
 nec eundem esse numerum qui numeratur, sed quo 
 numeratur, nec mensuram quae metitur, sed qua metitur, 
 sicut item non hoc est magnitudo quod magnum, nec hoc aequale 
 quod aequalitas, nec hoc pulchritudo quod pulchrum.

 

 
 
 
 nihil enim creatum per se magnum est, sed ex minoris conparatione 
 magnum aliquid dicitur. hinc est quod montem 
 paruum dicimus et grande milium, grandem quoque muscam 
 et bouem paruum. cum uero ad ipsam creatricem uenitur 
 magnitudinem, quia conparari non potest, nec maior nec minor 
 est. sic et in his principalibus formis ratio par est, quas Plato 
 ideas nominat. nam secundum eandem quadrandi legem fabricamus 
 et quadratam tabulam et forum quadratum, et cum 
 forum maius quadratum sit, non tamen magis quadratum est. 
 hinc capias oportet indicium illius non pensi ponderis et inmensurabilis 
 mensurae et innumerabilis numeri, quae tria simul 
 aequiterna semper indiuidua ubique et ubicumque tota unus 
 deus sunt. 
 
 Omnia etenim corpora, quibus quidque uel numeramus uel 
 pendimus uel metimur, et numerabilia sunt et ponderabilia 
 et mensurabilia. nam et numeris in corporibus certus est 
 modus et pondiculi trutinae certum est pondus et decempedae 
 certa mensura est, a cuius magnitudine et citra recurri 
 licet usque ad uncias et semuncias et usque ad minimum, 
 citra quod nihil est, et ultra item progredi usque ad maxima 
 et ipsius quoque mundi inaccessa nunc sensibus spatia. habet 
 enim certum magnitudinis modum quidquid finale est. proinde 
 mundi moles uniuersa, quoniam ex finitis est conpacta corporibus, 
 quippe cum alterum corpus alteri finem faciat, procul

 
 
 
 dubio ipsa finalis est propterque et mensurabilis. trans 
 quam si quid spatiorum humana mens cogitat, in ea certe 
 ratione mensurae per corporales formas mitti posse non dubitat, 
 quod quidem ita posse fieri in ueritate claret, si ullus 
 extra mundum locus est. sed quoniam extra omnem locum 
 locus esse non potest, localis mensura ubi locus nullus est 
 non accedit, et cum desit quod metiri possit, quo possit metiri 
 superest, quia finito mensurabili inmensurabilis mensura 
 non deficit. eatenus equidem ratio ponderis eo quod pendi 
 potest cessante non interit et numerus finito numerabili non 
 finitur. igitur si inmensae lucis splendor aliquo nobis fulgore 
 subrutilat, necessario scilicet istic admonebere, ut paululum 
 seposita carnalium fallacia uisiouum dicas nobis decempedae 
 forma corporeae cui nostro uisibilis sit? sed quia hanc, nisi 
 nimium fortasse suscenses, corpori contemplabilem non negabis, 
 consequenter quaero illam inmensurabilem de qua supra sumus 
 locuti mensuram animone an corpori dicas esse conspicuam P 
 sed non ita quempiam ueritas deserat, ut diuina corpori uisibilia 
 fore contendat; cum nec corpora uideri ab hoc nisi animato 
 cognoscat aut, ut dicam uerius, animam potius per 
 corpus quam quidquam per se sentire corpus intellegat. duplex 
 ergo est uidendi uis: anima uidet mensuram pondus et

 

 

 
 
 
 numerum per se, uidet mensurabilia numerabilia ėt ponderabilia 
 per corpus. ergo per corpus uidet quae sunt similia corpori, 
 id est corporea, incorporea uero per se, quibus est ipsa 
 similis. 
 
 Nunc si placet, quoniam mensuris ponderibus et numeris 
 omnia disposita sunt, eorundem in creaturis signa quaeramus. 
 imum certe elementorum omnium terra est. in rotundo scilicet 
 illud imum constat esse, quod medium est, quia in rotundi 
 extimis imum non est. quaelibet ergo terrae pars magna uel 
 minima aut lapillus exiguus uel minutissimus puluisculus, 
 qui puncto uisibili contingi nequeant, habent et mensuram 
 pro modulo sui et numerum pro ratione partium, quibus 
 distant superiora ab inferioribus, dextra a sinistris, a posterioribus 
 priora, unde etiam quamlibet minimum diuidi in duo 
 potest, quia corpus est. pondus uero illius hinc animaduertitur, 
 quod hoc ipsum minimum ab origine sua sublatum et in aqua, 
 superiore uidelicet elemento dimissum motu infatigabili non 
 quiescit, donec naturali pondere ad solum terrae perueherit. 
 hunc ad modum rationis tramitem in reliquis tene corporibus, 
 quia et aquae guttula, quam digito tincto sustuleris, habet 
 scilicet pro magnitudinis modo mensuram, pro partium distantia 
 numerum: lege ponderis si dimittas eam in aere, non residet 
 nisi ad sua peruenerit. aeris quoque ratio par est, cuius

 
 
 
 nihil uel sub aqua contineri uel supra ignem ferri potest, 
 quod, si quo pacto fiat, necessitate ponderis uel hinc naturaliter 
 erumpat uel inde sponte desidat. mensurabilem uero 
 aerem et pro numero partium numerosum uel hinc, ut arbitror, 
 liquet, quia corporeum metiri posse mundum, cuius aer 
 tertia pars est, iam constitit. sic etiam ignis elementum et 
 pro partibus suis, quia locale est, recipit numeros et pro spatio, 
 quia finale, mensuris subditur. pondus autem ignis iste terrenus 
 quasi quoddam semen ignium supremorum sursum uersus 
 habet, qui quanto maiore fomento pastus maiorum fuerit 
 uirium, uelut in patriam tendens subtilis natura magnas partes 
 stipati aeris inrumpit et, nisi eundem elementi alterius 
 profundum uinceret, quo per naturam rapitur perueniret.

V. DE MENSVRA NVMERO ET PONDERE ANIMAE. 
 Ecce patuit nihil esse corporeum, cui non sit mensura 
 pondus et numerus. nunc quoniam eorundem est et partilis 
 unitas et locale pondus et magnitudo mensurabilis, utrum tria 
 haec eatenus in anima, ut in corpore sint, quaeramus. magnum.

 

 
 
 
 certe corpus longitudine et latitudine et altitudine dicimus, 
 cuius utique spatium grande uel paruum pro sui capacitate 
 censemus. ergo tantum quidque corporis quodcumque corpus 
 recipit, quantum pro amplitudine capax est. sic equidem transcenso 
 inferioris creaturae gradu sublimiorem cerne creaturam 
 et animi magnitudinem sui capacitate metire. ecce capax est 
 anima humana sapientiae, capax namque est eius, quae intellegens 
 eius est. ergo ut ante indeptam sapientiam sapientiae 
 capax dici non potest, sic antequam particeps eius fiat, sapiens 
 dici non potest. istic ego percontatum uenio, spatiumne loci 
 fore iudices an inlocale aliquid, quo capitur sapientia? ego sic 
 <censeo, quod si secundum spatium sapientiae capax est sapientis 
 anima, ergo secundum molem magna est sapientia. quod 
 quia non sinit dici ueritas, inlocale est quod capit, ut inlocale 
 possit esse quod capitur. en tibi humani animi sine mole 
 magnitudinem, numeri nunc intuere rationem. 
 
 Animaduertisti, ut arbitror, haec esse in corporibus signa 
 numerorum, quod scilicet numerosa sint corpora, quae sibi 
 secundum praestantissimam numeri aequalitatem partium parilitate 
 respondeant, ut quoniam unius ad unum et duorum ad 
 duo et ad tria trium summa aequalitas est, sic itidem illud 
 numerosum corpus esse dicamus, quod rata dimensione

 
 
 
 formatum, ut uerbo tenus humanum quae sunt bina sic habeat ex 
 aduerso posita, ut sibi nec magnitudine nec specie nec loco 
 dissentiant, ut sunt aures et oculi, quae item singula, ut nasus 
 et os, medium locum teneant atque, ut esse pulchra possint, 
 concinentiam summae aequalitatis imitentur. quatenus igitur 
 numeri ueritatem in anima reperiamus humana, primum debet 
 ipsa sibimet actitandi rationem pro uirtutum parilitate concinere, 
 ut sapientiae iustitia, temperantiae fortitudo respondeat, 
 quae parilitas utique numerosa est, quia tanto est numeris 
 uicinius, quanto est quidque concinentius. sed illud in anima 
 numerosum potius arbitror, quo eadem scientialiter compos\' 
 est numeri, ut non partibus sicuti corpus numerosa sit, sed 
 ipsum dinoscat et secundum eundem iudicet numerum. nam 
 tria et quattuor septem fore et haec et tria decem, nulla 
 praeter humanam animam uel potest scire uel poterit. sicut 
 igitur de mensura claruit, ita et de numeris satis adparet 
 esse hos in corpore uisibiliter, in anima intellectualiter. 
 
 % 
 Restat nunc ut de pondere disputemus. corporum pondus 
 illud esse patuit, quo eadem in regiones suas, unde primordialiter 
 exsistunt, naturaliter feruntur nec quiescunt, quoad 
 usque transmisso elementi alterius spatio in sua perueniant. 
 animae uero pondus uoluntas est eius, quae proprie magis 
 amor dicitur, quo scilicet uel se ipsam uel alia quaelibet

 
 
 
 amat anima. siue enim sibi incorporea diligat, ut est uera sapientia, 
 sine corpori corporea concupiscat, ut pulchra sunt corpora, 
 inlocali amoris pondere rapitur, donec amatorum adeptione 
 potiatur. igitur pondus corporis, quocumque corpus tulerit, 
 mensuras eius et numeros indissociabiliter secum trahit. item 
 pondus, hoc est amor animae in id quod diligit et memoriam 
 et consilium secum cogit, quia nihil aliud uel meminisse uel 
 cogitare ualet, nisi illud, cuius amore feruescit. unde diuinitus 
 homini dicitur: diliges dominum deum tuum ex toto 
 corde tuo et ex tota anima tua, uidelicet ut, sicut corpus 
 pondere cogitur in propria, sic anima pondere referatur 
 in patriam. hoc pondere suo tamen anima non solum aliis 
 iungitur, sed ipsa quoque solidatur, quia consilii ac mentis 
 amore medio et mens consilio et consilium mente diligitur.

VI. DE MENSVRA NVMERO ET PONDERE DIVINAE TRINITATIS QVO MODO HAEC TRIA IPSA TRINITAS SIT. 
 sic et incorporaliter cuncta supereminens unitas praecelsissimae 
 trinitatis mensura est, ut aiunt, sine mensura et pondus 
 sine pondere et numerus sine numero. pondus ergo, quo haec 
 eadem secum ineffabiliter unum sunt, caritas est patris et 
 filii, quoniam spiritum sanctum apostolus proprie insinuans:

 

 
 
 
 caritas, inquit, dei diffusa est in cordibus nostris 
 per spiritum sanctum, qui datus est nobis, euidenter 
 ostendens isto pondere, diuina scilicet caritate, illum ineffabilem 
 numerum illamque mensuram illo stabiliter ferri, quo 
 tale pondus accesserit. igitur tria haec inseparabilia sunt in 
 corpore, sed multo magis in anima et indiuidua sunt in anima, 
 sed multo magis in se, et sicut nihil sine uno creatore, hoc 
 est ipsa trinitate exstitit, ita nihil omnino esse potest, quod\' 
 non et trifarium subsistat et unum sit. omne scilicet corpus 
 et unum erit et mensurabile erit et numerabile et ponderabile 
 et omnis anima rationalis tribus indiuiduis, memoria consilio 
 uoluntate subsistit, quibus capax est mensurae ponderis et 
 numeri, secundum haec de mensurabilibus ponderabilibus et 
 numerabilibus, hoc est de corporibus iudicans. quae si corpus 
 esset, incorporea certe non caperet, sicut corpus etiam iudicari 
 posset et de corporibus iudicare non posset. permanat ergo 
 a summo, quod deus est, per medium, quod anima, ad imum, 
 quod corpora, unitae specimen trinitatis corporibus signa sui 
 inprimens, animabus etiam notitiam tribuens illa formans 
 uisibiliter, has intellegibiliter. cum ergo nihil substantiam 
 nisi essentia capiat et nihil nisi tribus, sicut supra disseruimus, 
 unum fiat, quando tanta est unitas in corpore, hoc est 
 in uestigio trinitatis, quanta est in anima, hoc est in imagine 
 trinitatis, et item cum tanta sit in imagine, quanta est in 
 ipsa trinitate?

VII. PAGANIS VTITVR TESTIBVS NVLLAS IN ANIMA CORPOREAS ESSE MENSESSE VEL LOCALIA PONDERA. 
 
 Sed quoniam nunc tempus aliud est, quam ut de quaestionis 
 huius praeeminentia copiosius disputemus, tantum scilicet in 
 his moratus sum, quantum prudentibus satis arbitror, quo adplene 
 cognoscant nullas in anima corporeas esse mensuras uel 
 localia pondera uel partium spatia, sed illud ab ea percipi, 
 quod nec locus capit nec pondus mouet nec diuisio minuit, 
 modo tu, arbiter docte, probaueris iustam gnarus ferre sententiam, 
 anne sit locus quod inlocale recipit, an partile quod 
 secari nequit, an mensurabile quod infinitum capit. nunc ad 
 Philolaum redeo, a quo dudum magno interuallo digressus sum, 
 qui in tertio uoluminum, quae πεϱὶ ῤυϑμών x αὶ μέτϱων praenotat, 
 de anima humana sic loquitur: anima inditur corpori 
 per numerum et inmortalem eandemque incorporalem 
 conuenientiam. item post alia: diligitur 
 corpus ab anima, quia sine eo non potest utisensibus. 
 a quo postquam morte deducta est, agit in 
 mundo incorporalem uitam. non ego nunc rationum 
 tramitem et nexuosissimas quaestionum minutias reuoluo, quibus 
 haec probabilia quo uoles aduersante Philolaus efficit. 
 in quae si quis uel curiositate uel studio forte flagrauerit, de

 
 
 
 ipso scilicet fonte hauriet. enimuero memet causa auctoritatis 
 in eundem tanti testimonium philosophi iecisse sufficiet, sicuti 
 ceterorum post hinc strictim proferre conueniet. iniuria nempe 
 a quoquam poscitur et argumentum pariter et testimonium. 
 
 Archytas perinde Tarentinus idemque Pythagoricus in eo 
 opere, quod magnificum de rerum natura prodidit, post multam 
 de numeris subtilissimamque disputationem: anima, inquit, 
 ad exemplum unius conposita est, quae sic inlocaliter 
 dominatur in corpore, sicut unus in numeris. 
 quid, quaeso, praecelsius potest dici, quid uerius? ad unius 
 uidelicet exemplum conposita, quia ad unius imaginem 
 facta est. et idcirco unus est exemplum principale formarum, 
 quoniam formabilia ab illo formas capiunt, qui non coepit., 
 Hippon Metapontinus ex eadem schola Pythagorae praemissis 
 pro statu sententiae suae insolubilibus argumentis de anima 
 sic pronuntiat: longe aliud anima, aliud corpus est, 
 quae corpore et torpente uiget et caeco uidet et 
 mortuo uiuit, unde autem, [si] hoc est, quo principio nescire 
 se dicit. sed non ita nunc omnium philosophorum Pythagoricae 
 familiae sententias persequor, ut easdem copiosius 
 aggerando de alienis admodum uoluminibus meum faciam satis \' 
 arbitrans memet principium Pythagorici gymnasii de praesenti 
 quaestione scita euidentia protulisse, certus scilicet \
eminem

 
 
 
 refutare doctorum, quin hoc idem senserint scriptoque prodiderint 
 Archippus, Epaminondas, Aristeus, Gorgiades, Diodorus 
 et omnes Pythagorae posteri, quorum uidelicet nominum, ne 
 dicam sententiarum multitudine, si eadem prodita uelim, uo- 
 Iumen efficerem. 
 
 
 Igitur Platon procedat in medium, a quo uere claret quam 
 magnum in semet bonum genus humanum neglegat nostro 
 praesertim saeculo, quo dictis factisque caelitus editis eotenus 
 religio conclamata est, ut paene iam credendi labore submoto 
 tepore fidei scientiae fructum capessat laborisque mercedem 
 opere non patrato percipiat. quo fit ut mirari admodum digne 
 nequeam huius Platonis animum, qui tantis equidem saeculis 
 ante puerperium uirginis, ante incarnationem dei, ante hominis 
 resurrectionem, ante praedicatam summae trinitatis in 
 - gentibus unitatem ineffabilem una tres in diuinitate personas 
 laudabili ausu, mirabili ingenio, inimitabili eloquio quaesiuit 
 inuenit prodidit, patrem deum paternamque mentem, artem 
 siue consilium et utriusque horum amorem mutuum unam 
 summam aequiternam indiuisam diuinitatem non solum ita 
 credi oportere docuit, sed ita esse conuicit. persuadere mihi 
 non possum, quod philosophi huius anima corporea fuerit, ac 
 ei forsan praecipiti lapsu stultitiae ulla anima corpus esse 
 iudicanda est, illas equidem corporeas iudicauerim, quae

 
 
 
 corpus esse se credunt, non per hoc animarum generi derogans, 
 sed quosdam sententiae suae inprobitate, non mea sponte denotans. 
 et quid hominibus fiat, quos cum eo usque inscitia 
 teneat, ut indoctos se esse nesciant, scientiae nihilo minus priuilegium 
 sibi uindicant, dumque in inperitas aures uerborum 
 puerilium spumas exspuunt, uno eodemque mendacio semet 
 scientiae fallunt, alios docendo decipiunt Lysiae similes, quem 
 Platon idem cassa rerum uerba fundentem in Phaedro eatenus 
 increpat, ut esse deterius adstruat gnarum uerborum, ignarum 
 esse causarum, quam nescientem rerum uerba nescire, potius 
 arbitrans inperitum silentium loquaci inperitia. unde etiam 
 Tullius libro de oratore primo: eloquentia est, inquit, scientia 
 conprehendendarum rerum plurimarum, sine 
 qua uerborum uolubilitas inanis atque inridenda 
 est, et paulo post: etenim ex rerum cognitione efflorescat 
 et redundet oportet oratio, cui nisi subest 
 res ab oratore percepta et cognita, inanem quandam 
 habet locutionem et paene puerilem. sed hinc . 
 alias. 
 
 In Phaedro autem Platon de anima sic pronuntiat: anima, 
 inquit, inmortalis est, quae semper a se ipsa mouetur 
 et aliis causa motus est, corpus autem per se non 
 mouetur. non ait tantum: mouet alia, sed: aliis causa

 

 
 
 
 motus est, animaduertens equidem uir excellentis ingenii 
 fore nonnulla quibus sit moueri proprium causa motus alieni 
 quidquid enim uoluntarie mouetur, ipsum fere sibi causa motus 
 est, quod autem mouetur uel nesciens uel inuitum penes 
 scientem uel cogentem causas motus habet. nec repugnat 
 anterioribus nostris disputationibus, quod istic a se moueri 
 animam dicimus, cum principalem motionum cardinem in deo 
 esse dicamus, quoniam id ipsum fere a deo illi est, ut sponte 
 moueatur, uidelicet ut, sicut causa motus animi uoluntas est 
 eius, sic substantiae, quae utitur uoluntate, causa sit deus, 
 quia, etsi posse uelle nobis ex deo est, non omnis uoluntatis 
 nostrae motus erit ex deo. uel tunc reor, cum uoluntate 
 peccamus, nostri causa motus ex nobis est, ne peccatorum 
 deum faciamus auctorem. quocirca si corpus a se non mouetur 
 et corpus non est quod sibi causa motus est, quia in se motus 
 sui causas habet, anima non est corpus. 
 
 Idem Platon in libro, quem negl ϕυσι x ής scripsit: anima, 
 inquit, animantium omnium corporalis nonestipsaque 
 se mouet aliorum quoque agitatrix, quae 
 naturaliter mota sunt. in Phaedone autem sic apud 
 eundem Platonem cum Simmia et Cebete aliisque philosophis 
 Socrates loquitur, ut cum uideamus illic ualde consentanea 
 nostrisque oppido coniuentia pronuntiari, quae non solum

 

 
 
 
 praeiudicio auctoritatis utuntur, sed uirtute rationis adminiculantur, 
 animaduertamus praeter natiuum humanae mentis uigorem 
 hasce uidelicet animas, quae tam remota persecutae sunt, tam . 
 clausa adierunt, tam operta uiderunt, idcirco scilicet lumine 
 ueritatis adflatas, ut in salutem generis humani toto quandoque 
 mundo diuinitus editum dogma apud rudes ueri gentium 
 mentes gentilium testimoniis uteretur, quo magis ignorantiae 
 nubilo caecata et infidelitatis frigore in quandam glaciem 
 durata gentilitas euangelicae ueritatis calori cederet, si eadem 
 ueritas aduersantium quoque sibimet ore sonuisset. aut cur 
 non haec eadem per philosophos nobis in usum ueri caelitus 
 procurata credamus, quae ad redarguendam nostrorum quoque 
 inperitiam utilia fore cognoscimus ? persuadens igitur in Phaedone 
 Socrati sic ait uera ratio: donec corpus habeamus 
 permixtusque sit tali malo noster animus, numquam 
 nos id quod iam olim concupiscimus satis 
 plene consecuturos. concupiscimus autem ueri 
 scientiam. corpus enim nobis primum innumerabiles 
 et infinitas occupationes infert, quibus conterimur 
 ob necessarium uictum et alimenta cotidiana. 
 deinde si qui morbi ingruerunt, inpedimento 
 sunt, quominus inquirere et inuenire ueritatem

 

 
 
 
 possimus. nam cupiditatibus et cupidinibus et 
 timoribus innumerabilibus, uariarum rerum adpetitionumque 
 uisionibus et infinita quadam dementia 
 corpus oneratur, ut prae illo ne sapere 
 quidem ulla in re possimus. et si quando tempus 
 aliquod ad philosophandum uacuum uel habuerimus 
 uel fecerimus, tunc quoque in ipsis cogitationibus 
 nostris corpus intercurrit turbam errorum inferens 
 menti, ut obcaecante illo ueritatem peruidere 
 non possimus. itaque unum hoc in omni quaestione 
 nobis et id quidem euidentissime probatur, si 
 quid umquam bona fide scire uolumus, recedendum 
 esse a corpore et in ipso animo res considerandas. 
 tunc enim uidemur consecuturi quod concupiscimus 
 et cuius rei amatores nos profitemur, cum 
 defuncti erimus, nam dum uiuimus, desperandum 
 est. etenim si constat nihil sinceri mixtum corpori 
 animum peruidere posse, sequitur alterutrum, aut 
 nullo tempore nec usquam contingere homini ueram 
 scientiam posse aut tunc demum, cum excesserimus 
 e uita. defunctorum enim animus liber 
 est et solutus a corpore. eo autem tempore quo 
 uiuimus ita demum adpropinquabimus adplicabimurque 
 scientiae, si nihilaut quam minimum corpore 
 utamur neque in societate eius, nisi quatenus 
 necesse est, animum dimittamus. ita enim minime 
 replebimur uitiosa turbulentaque natura corporis, 
 sed puri a contagione eius, in quantum facere 
 possumus, erimus et, si ita fecerimus, incorrupti

 
 
 
 sincerique digredientes ad omnia incorrupta sinceraque 
 ueniemus. 
 
 Haec ad uerbum ex dialogo philosophi admodum principis 
 excerpenda atque huic nostro inserenda uolumini ratus sum 
 non arbitrans fore quempiam inlectamentis fallaciarum corpo. 
 ralibus obsistere solitum, qui hasce repugnantias in semet 
 ipso sentiens disparium naturarum corporis atque animi teste 
 se in hoc ipsum sibi non indiscussis equidem longe maximi 
 inter philosophos uiri disputationibus adsentiatur interque 
 animum corpusque suum praeside ratione disceptet, quidnam 
 sit illud quod, ut aiunt, corporeus animus ab omni inuentione 
 occursante sibi semper extrarii corporis praepediatur obstaculo 
 aut cur extrarium corpus in reatum uocet, quod semet a contemplatione 
 ueri deuocet, cum sibi ipse sit inpedimento, si 
 corpus est. sed super his non argumentabor. ipsa per se 
 nimirum ueritas claret nec ornamento aut adiumento extrinsecus 
 indiget, quae et pulchrior et fortior nuda est. 
 
 Hinc egomet testium meorum indefensis hactenus mihi testimoniis 
 utendum ratus sum, quia penes illos tantum, qui toto 
 sui admodum corpus sunt, de hisce ueritatis uadibus dubitabimus. 
 uerum quid hic idem Platon in Hipparcho, quid in Lachete, 
 in Protagora, in Symposio, in Alcibiade, in Gorgia, in Critone,

 
 
 
 4 
 quid in Timaeo etiam arce quadam et quodam philosophiae 
 uertice de anima pronuntiauerit, placitae breuitatis gratia 
 missum facio. neque enim refert ad agnitionem ueri quid 
 de eodem saepius quisque dixerit, quam quid senserit quaerere, 
 quia in saepe dictis nec uberior est cognitio rerum, cum sit 
 prolixitas onerosa uerborum. quapropter in adstructionem ueri 
 magis considerandum est quid unum multi senserint, quam 
 quid unus saepe dixerit. ego tamen Platonem, prout mea 
 opinio est, philosophorum omnium merito principem in negotium 
 praesens admiratione sui pellectus testem saepe uocitaui, 
 quamlibet quae plura istic eiusdem legas innumeris 
 conparata, quae super anima dissertauit, pauca admodum nec. 
 suae. sed nec Porphyrius Platonicus multis post Platonem 
 saeculis a magistro uspiam in hac eadem causa dissensit. inlustri 
 quippe uoce genus humanum suae dignitatis admonuit: 
 si beati, inquit, esse uolumus, corpus est omne fugiendum. 
 est ergo incorporeum quiddam in nobis, cui aduersa 
 corporis uniuersi contagio est, et quid istud erit, nisi imago 
 dei, et quid imago dei, nisi humanus animus? qui si in corpore 
 beatus esse non potest et incorporeus non est, numquam 
 beatus erit, qui sine se non erit.

VIII. ROMANIS PAGANIS PHILOSOPHIS VTITVR TESTIBVS DE ANIMAE INCORPORALITATE. 
 Plurimorum in negotium praesens philosophorum plurimis 
 testimoniis usi sumus multosque ex eadem Graecia, si uel 
 causa posceret uel ratio sineret, proferre possemus. sed ne 
 localiter ueritatem quaesisse uideamur, ut haec eadem ab una 
 tantum uideri gente quiuerit et aliis ignorata sit, cum ueri 
 compos humana substantia non sit regione, sed genere, Romanos 
 etiam eosdemque philosophos testes citemus, apud quos 
 Sextius pater Sextiusque filius propenso in exercitium sapientiae 
 studio adprime philosophati sunt atque hanc super omni anima 
 tulere sententiam: incorporalis, inquiunt, omnis est 
 anima et inlocalis atque indeprehensa uis quaedam, 
 quae sine spatio capax corpus haurit et continet 
 acrius isti, ni fallor, abstrusas rerum rationes ingressi sunt, 
 quam nonnulli nostrates, qui cubiculariis disputationibus de 
 sublimium indage causarum aliquid soporiferum in lectulis 
 oscitantes perpellente copia tepentium naeniarum stolido laudatore 
 ueternosas anilium opinionum suspiciones edormiunt 
 innexamque uisceribus animam corporis claustris includi et 
 contineri decernunt. sed istuc inperitiae ueri uacuae figmentum, 
 . prout locorum ratio poposcit, et superiore libro discussimus 
 et prolatis nunc summorum magnis auctorum testimoniis

 

 

 
 
 
 in rem sui nobis opitulante ueritate rationis quoque uiribus 
 refellimus. Marcus varro, sui saeculi peritissimus et teste Tullio 
 omnium sine dubitatione doctissimus, quid in musicis, 
 quid <in arithmeticis), quid in geometricis, quid in philosophomenon 
 libris diuina quadam disputatione contendit, nisi ut 
 a uisibilibus ad inuisibilia, a localibus ad inlocalia, a corporeis 
 ad incorporea miris aeternae artis modis abstrahat animum 
 et in corpora, hoc est in aduersa sibi dilapsum sui compotem 
 faciat? cui si corpus esset, corpus aduersum esse non posset. 
 quid ego nunc Zoroastri, quid Brachmanum ex India, quid 
 Anacharsidis e scythia, quid uero Catonum, quid M. Ciceronis, 
 quid Crispi, qui ab ipso paene principio sui operis animo 
 dominandi ius tribuit, corpori legem seruitutis inponit, in 
 defensionem ueri sententias adferam, quid orbis uniuersi de 
 animae statu nobis concrepare iudicium in his dumtaxat qui 
 merito enituere conuincam P

VIIII. ABHINC ECCLESIASTICIS DOCTORIBVS VTITVR TESTIBVS DE ANIMAE incorporalitate. 
 
 Facile profecto hoc idem factu mihi esset, nisi adici quempiam 
 coacta testium turba non sineret et diuina iam nunc 
 oracula pandere uel tempus foret uel ratio commoneret. 
 atque ut ad ipsos caelestium uoluminum fontes illis fere 
 ducibus, qui ex eisdem largius hausere, ueniamus, Gregorius 
 Nazianzenus in apologetico magnum uidelicet inter animam 
 et corpus clamat esse discrimen atque ut corpus corporalibus 
 pasci, sic animam incorporeis saginari. beatus Ambrosius ad 
 Mediolanensem in ecclesia populum uerbo doctissimo atque 
 eruditissimo: sequestremus nos, inquit, a corpore, contra 
 quod nobis, si salui esse uolumus, iuge certamen 
 est. una praecellentium eademque sententia non nisi 
 eodem intellectu animaduertenda est eodemque tractanda sermone. 
 dicam nunc igitur quod saepe me, cum ad id locorum 
 uentum est, dicere memini. sequestrari nos a cor.pore 
 Ambrosius oportere persuadet. quis ergo iste sit, cui a corpore 
 sequestrari conueniat quaero. ex anima enim sumus et 
 corpore, ac per hoc cum sequestrari a semet ipso nequeat 
 animus, nihil in nobis est, quod sequestrari possit a corpore, 
 si corpus est animus. cur, sancte Ambrosi, cur taliter doces, 
 cur sponsam Christi caeno falsitatis oblinis, cur eandem a

 

 

 
 
 
 uia ueritatis scaeuae praedicationis inpulsu in deuia abrupta 
 - propellis, cur sequestrari oportere a corpore corpus perhibes? 
 quidnam istud, quaeso, proderit homini? num quia hominis 
 interioris est natura subtilior, quae tamen non est nisi corpus, 
 idcirco eandem disici conuenit atque separari? numquid 
 quoniam in hac structura mundanae molis quaedam subtiliora 
 et leuiora, quaedam crassiora atque grauiora sunt, idcirco 
 tenuioribus uniuersam solidi huius conuenit rupisse conpagem, 
 aut beatior aer erit, si cum aqua ac terra non fuerit? hisce 
 falsiloquiis circumgarrientibus istius modi fert ille responsum 
 quaenam nobis oboritur uerborum nuda, uirtutis 
 cassa, rationis aliena, ueritatis uacua, uanitatis 
 caua, superbiae tumida nouelli huius schismatis 
 sine auctore doctrina, elata supercilio, abiecta 
 mendacio, referta conuicio, creatori potestatem 
 subripiens, imagini dignitatem, quam miro stultitiae 
 genere conparationibus substantiae corporalis 
 infamat adserens scilicet tam nihil animo profore 
 quoad ualeat corpore secerni, quam non sit aeri 
 conducibile crassioribus mundanae molis corporibus 
 separari. porro si qui estis uspiam gentium, 
 quorum ingeniis cesserint arcana causarum, adeste 
 praepetes, uosmet ignorantiae plectite, nouum 
 dogma miramini: animae dignitatem capessit 
 in solido mundi portio corporis quarta mundani

 
 
 
 haec ergo nimirum animarum omnium maior est 
 anima proque sui mole magis sapiens. itaque nunc 
 tanto potius quispiam prudentiae copiosus erit, 
 quanto aeris huius pro sui capacitate plus hauserit, 
 nec iniuria genus humanum naturae incusauit 
 iniuriam, quae tanto maiores hominibus 
 lucas boues edidit, eo uidelicet beatiores, quo 
 capaciores. sed hactenus satis Ambrosius, qui uel solus 
 profecto sit satis, faxim tamen et aliis testificandi locum.,
 
 Aurelius Augustinus et acumine ingenii et rerum multitudine 
 et operis mole ueluti quidam Chrysippus argumentandi 
 uirtute aut Zenon sensuum subtilitate aut varro noster uoluminum 
 magnitudine et qui profecto talis natura adtentione 
 disciplinis exstiterit, ut non inmerito ab istis corporalibus nostri 
 saeculi Epicureis aut Cynicis spiritalis sophista dissenserit, 
 libro ad Hieronymum de origine animae sic pronuntiat: incorpoream 
 esse animam etsi difficile tardioribus 
 persuaderi potest, mihi tamen fateor esse persuasum, 
 cumque id ita fore rationibus magnis atque insolubili 
 argumentatione conuincat ac super hoc Hieronymi sententiam 
 poscat, laudis suae tantum a Hieronymo scripta recuperat, quin

 

 
 
 
 haud dubie Hieronymus nihil de anima sentire dicit uerius, 
 nihil disputare posse perfectius. en tibi duos praeclarissimos 
 uirtutum doctrinarumque praeeminentia longe porro praeditos 
 super statu animae sentire nobiscum inermemque te auctoritatis 
 pondere et rationis uiribus prosternidare disparatosque 
 I corporibus unitate sapientiae duas animas unam facere. unde 
 multum miror Hieronymum tibi testem citatum, cum potissimus 
 tractatorum minime potuerit et pro anima et in animam 
 disputare, quamquam quae ex eodem aduersum nos haud intellecta 
 posuisti nobis eo usque conducant, uti quam callide 
 non aduersarius, uerum praeuaricator subordinatus esse uidearis, 
 qui uelut adsentante conludio feceris nos tuis admodum 
 testibus uincere. quippe gloriosum uictoriae genus est ab eo 
 cum quo decertes arma capere quaesitumque aduersario testem 
 illinc stare et istinc dicere. 
 
 
 Ne quid tamen segnem me redhibendae uicissitudinis arbitreris, 
 prout locus est moneo consentaneum magis tibi super 
 sententia tua Pictauum Hilarium esse potuisse, qui scilicet 
 inter conplura praecelsarum disputationum suarum quiddam

 
 
 
 sequius sentiens duo haec ueris aduersa disseruit: unum, quo 
 nihil incorporeum creatum dixit, aliud, quo nihil doloris Christum 
 in passione- sensisse, cuius si uera passio non fuit, redemptio 
 quoque nostra uera esse non potuit. sed quoniam 
 beatus Hilarius opinionis huiusce uitium uirtute confessionis 
 aboleuit, sic sustinet reprehensionis stilum, quod non patitur 
 detrimenta meritorum. quapropter eatenus diuinarum tracta-, 
 toribus scripturarum fidem adhiberi par est, quoad usque eidem 
 tenore ueritatis adstipulautur. sed quamquam nonnullis 
 dissertatoribus proferendis necessario supersederim, dum ad 
 oracula diuina, ex quis eorundem pendet auctoritas, iure festino, 
 haudquaquam tamen Eucherium praeterierim mihimet uiuente. 
 doctrina et praesentaneis coram disputationibus cognitum, non 
 porro nuntiis aut lectione conpertum, qui scilicet uiridis aeui, 
 maturus animi, terrae dispuens, caeli adpetens, humilis spiritu, 
 arduus merito ac perinde ingenii subtilissimus, scientiae plenus, 
 eloquii profluus, magnorum saeculi sui pontificum longe 
 maximus editis in rem fidei multiiugis uariorum operum uoluminibus 
 ad populum quoque his super statu animae contionatus 
 est: quaerere, inquit, quidam solent, quo modo in 
 Christo misceri potuerit homo et deus. quaerunt 
 rationem huius mysterii, quod semel factum est, 
 cum ipsi reddere rationem nequaquam possint

 

 
 
 
 eius rei, quae fit semper, quo modo societur anima 
 corpori, ut fiat homo. ergo quo modo corporea res 
 incorporeaque coniungitur et corpori anima miscetur 
 ut homo efficiatur, ita homo coniunctus est 
 deo et factus est Christus: et tamen ut fieret 
 Christus, duo illa incorporea, id est anima et 
 deus facilius coniungi permiscerique potuerint, 
 quam miscetur una incorporea aliaque corporea, 
 id est anima et corpus, ut persona hominis exsistat. 
 cedo mihi nunc illos, qui aeque talibus instituti ab hisce 
 doctrinis degenerauerunt pessum facientes salubria sua et alienis 
 semet noxiis obnoxiantes iniusto amantium sui odio eo usque 
 prolapsi, ut extraneos mallent cum falsitate praeeligere et 
 Eucherium cum ueritate damnare. 
 
 Videas hic alios quiddam socordi trutinare iudicio, alios id 
 ipsum aut nescios stulto laudare praeconio aut sciolos subdolo 
 ridere consensu hos inter placere sibi illum, quem nemo nisi 
 aut ignarus laudauit aut callidus. hic iam feruntur de singulis 
 non pro meritorum, sed pro uotorum qualitate sententiae, ob 
 laudem praesentum quorumpiam rabularum longe maximi 
 damnantur auctores. istic ille laudatus ne infra laudantum 
 uideatur stare iudicium, panniculos quosdam ex diuersorum 
 uaria lectione concerpit eosdemque uilibus suis ueluti quibusdam 
 stuppeis adsuit laceroque uestitu turpior nudis absque 
 furaci meditatione mutus eloquentiae palliatus incedit. cernas

 
 
 
 hic alium situ fetidinarum turpium ex olenticetis suis ac tenebris 
 cloacam uentris et oris inhalare sentinam interque ructandum 
 quasdam suggillatiunculas fringultientem ab alio, qui 
 stipem suam uariis conlurcinationibus dilapidauit, parasitico 
 more laudari. inter has huiusdemque modi quisquilias aliquid 
 tu sobrium tuto dixerisne? porro magnum aliquod e socordi 
 turba periculum periclitabere: quidum? inperito quippe 
 nihil quidquam iniustius. hos ac tales tamen egomet non 
 pauesco ac, si qui nunc monendi locus est, moneo praeque 
 denuntio: quique isti quique sunt alii, qui uel in magnos 
 uiros obloquia uel de rebus summis deliramenta quaedam 
 cum conpotatoribus mussitant, aut palam loquantur aut 
 taceant. enimuero eruentur mihi atque extrahentur etiam 
 nuncupatim ex abditis tenebellarum qui hactenus delituere. 
 praenosci uero licet, tacere ne habeam facta quorum nomina 
 non tacebo. faxint tamen isti quod foret libitum salubresque

 

 
 
 
 monitus spernant, haud inpune scilicet, ego uero praeelegerim 
 ab istis cum Eucherio reici, quam cum istis a ueritate damnari.. 
 sed istic nunc locus et tempus est, ut sicut a philosophis 
 ad tractatores, sic a tractatoribus ad authenticos gradum 
 consequa ratione faciamus suadente modo scilicet plerisque 
 testium tacitis.

X. TESTE VTITVR IPSA DIVINA SAPIENTIA TESTIMONIA PENES SCRIPTVRARVM. 
 Audiamus igitur quid imaginis suae pronuntiet inimicis 
 diuina sapientia: dixerunt, inquit, inpii cogitantes non 
 recte: exiguum et cum taedio est tempus uitae 
 nostrae et exstinctum cinis erit corpus nostrum 
 et spiritus diffundetur tamquam mollis aer. inpii 
 haec ergo dixerunt, super quis paulo post eadem scriptura sic 
 loquitur: excaecauit enim illos malitia eorum, quoniam 
 deus creauit hominem inexterminabilem et 
 ad imaginem suae similitudinis fecit illum. istic 
 ego temet in defensionem tui acrius permouendum credo proque 
 causae merito in me etiam istius modi ferme uerba facturum: 
 quid tu undeunde contractis testificationibus uteris 
 haudquaquam tamen ueritate pulsantibus conscientiae nostrae

 

 
 
 
 \\ 
 sincerum? quid autem mea refert, quid porro adtinet inpios 
 ob detractam diuinae imagini dignitatem diuinitus plecti, cum 
 memet inpietatis huiusce laqueis nouerim non teneri ? proinde 
 moneo facessas nec sententiae talis infamiam mihi mendaciter 
 inuras. nunc ego nisi renuis in tua tecum redeo, ex quis arbitrabere, 
 utrumnam istud in inpios prophetici sermonis oraculum 
 an in te sit porrectum, te scilicet, te magis perstringat, 
 qui praetento scientiae priuilegio contra famam deditus 
 sententiae et contra sententiam sollicitus famae eadem, quae 
 istic uelut aliena renuis, illic itidem ueluti propria defendis. 
 
 
 Ne quis sit tamen uel mihi secus interpretandi uel tibi 
 forsan infitiandi locus, in praesentiarum super quibus agimus 
 utraque uideamus. propheta nempe dicit inpios dicere: exstinctum 
 cinis erit corpus nostrum et spiritus 
 diffundetur tamquam mollis aer. enimuero tute quid 
 dicis? nonnullae sunt, inquis, spiritales naturae, ut 
 angeli, archangeli ceteraeque uirtutes, ipsa quoque 
 anima nostra uel certe aer iste subtilis, tamen 
 incorporeae nullatenus aestimandae. intende, quaeso, 
 animum, pro quisque nostri arbiter, ferque iudicium, sitne aliquod 
 prolocutionum harumce discrimen: inpii de humano 
 spiritu, de anima uidelicet humana dixerunt, quod diffundatur

 

 
 
 
 spiritus tamquam mollis aer. necessarius hic noster adiungit, 
 quod anima humana et aer iste subtilis aeque spiritalia sint, 
 sed perinde incorporea non sint. uerba nunc eadem et sensus 
 expende, nam quod illic spiritus dicitur humanus, hic 
 anima, ita profecto concordat, atque si uterque animam aut 
 spiritum uterque dixisset, qui scilicet ita illic in mollem fundi 
 aerem dicitur, sicut itidem subtili istic aeri conparatur. quod 
 ergo diffundi spiritus dicitur tamquam mollis aer, tale est ac 
 si diceretur: spiritus hoc est quod mollis aer. itemque spiritalis 
 est anima nostra et aer iste subtilis ita est ac si diceretur: 
 anima nostra hoc est quod aer iste subtilis, cumque 
 ex his duobus quod ante dictum est inpiorum blasphemia sit, 
 quod postpositum tua sententia, duoque ista itatenus uniantur, 
 uti sint et negotio et sensu et uerbo indiscriminabilia, quid 
 potissimum consequitur, nisi ut aut pro similitudine sententiae 
 tuae, si eandem defensitandam credis, inpiorum quoque sententia 
 laudabilis sit aut, quia plectibilis illa>est, tua quoque 
 sit pro eius parilitate damnabilis? 
 
 Sed quo diutius uel argumentantes halucinamur, cum super 
 hoc propheta censuerit: dixerunt, inquit, inpii apud se 
 cogitantes non recte: exiguum est tempus uitae 
 nostrae et exstinctum cinis erit corpus nostrum 
 et spiritus diffundetur tamquam mollis aer, postque 
 paululum sententiam quoque intersita disputatione subiungit:

 
 
 
 haec, inquit, cogitauerunt et errauerunt, excaecauit 
 enim illos malitia eorum. et tamquam diceres: quid in 
 his culpae uertitur, quid erroris, ille respondet: hominem 
 animam corpoream cogitauerunt et errauerunt, ac uelut rogaret 
 geminanti [et] quid in hoc ueritas claudat, ut animam corpus 
 esse quis sentiat, iterat propheta responsum: errauerunt, 
 uidelicet errauerunt, quia deus creauit hominem 
 inexterminabilem et ad imaginem suae similitudinis 
 fecit illum, id est dicere: adeo tenus non est 
 corpus anima, ut sit imago diuina. estne aliquid, quo abhinc 
 locorum uspiam progrediaris tuomet indicio proditus, ueritatis 
 uiribus captus, prophetae testificatione conuictus? sed uiderit 
 quisque quid sentiat: prout mea tamen opinio fert, hoc saltim 
 probum quod eatenus dissertauimus aduersum corporales 
 pro spiritalibus sat foret, ni par esse ducerem apostolica 
 quoque aut etiam euangelica in rem controuersiae praesentis 
 adhiberi.

XI. PAVLO APOSTOLO TESTE PRO INLOCALITATE ANIMAE vtetvr. 
 Igitur quamquam nonnullis locorum sicubi conduxit harumpiam 
 scripturarum testimoniis usus sim, fas tamen est multimodo 
 ueritatis gladio falsiloqui ceruiculam salubri concisione 
 concipilari. Paulus doctor gentium, uas electum: omne peccatum, 
 inquit, extra corpus est, qui autem fornicatur 
 in corpus suum peccat. si excepto crimine fornicationis 
 extra corpus est omne peccatum, in anima ergo est. porro si 
 in anima est et corpus est anima, non ergo extra corpus est 
 omne peccatum. sed apostolus dicit praeter fornicationem 
 extra corpus esse omne peccatum. incorporea ergo est anima, 
 ut sit aliquid in quo extra. corpus possit esse peccatum. itemque 
 ad Corinthios in eum, qui scelere pollutus incesti nouercalem 
 torum pene matris stuprator inluserat, sententiam premulgaturus 
 sic ait: etsi absens corpore, praesens autem 
 spiritu eum qui hoc opus fecit iam iudicaui. quid 
 istud, apostole Paule, quid istud est? quo modo absens corpore 
 es, ubi spiritus praesens? si corpus est spiritus, cur non potius 
 ex duobus conpacte corporibus uno absentem alio praesentem 
 te esse dicis, aut si unum corpus es totus, cur non parte 
 corporis abesse te et parte corporis adesse te profers? ut enim

 

 
 
 
 corpore Corinthiis te dicas absentem, eo uidelicet ferri potes, 
 quia totus in uniuerso tuo corporeus es, uerum quod corporeus 
 totus et-per hoc quia absens corpore absens totus, nescio quo 
 tui, quo non es, adesse te dicis: aut mendacii te arguis aut 
 corporales istos de animae incorporalitate conuincis. estne 
 aliquid istic creperum aut fortassis obscurum, qui in quantum 
 corporeus est absens Corinthiis est aut nullo sui aut per 
 incorporeum praesens est? incorporeus ergo est spiritus humanus, 
 per quem Paulus apostolus absens toto corporeo sui 
 Corinthiis potuit praesentari. haec et talia ex omni ferme 
 authenticorum uoluminum corpore innumera proferre possemus.

XII. DE EO QVOD APOSTOLVS RAPTVM SE VSQVE AD TERTIVM DICIT CAELVM. 
 Sana quippe catholicae fidei doctrina ita tenus intersito 
 gradu ab imis ad media, a mediis ad summa conscendit, ut 
 rato iudicio corpoream creaturam incorporali creaturae subdens 
 et summo incorporeo creatori hanc eandem cum sui inferiore 
 subiciens in tertium caelum Pauli pedissequos rapiat, qui solidum 
 sensibilis mundi penetrabili mente transmiserint intentamque 
 aciem ex imo caeli tergo sistentes redintegratis uiribus

 
 
 
 omne incorporeum creatum potiore nisu pro substantiae excellentioris 
 dignitate tranauerint atque hic redactis paululum 
 respiraculo pausae uiribus in suprema incorporei creatoris 
 agnitione constiterint. quocirca nunc locorum percontari sedulo 
 corporales istos uelim, quae fere illis super hac apostolica 
 sententia sit. nam cam se dicat apostolus raptum esse usque 
 ad tertium caelum, primum quaero localiter inlocaliterne sit 
 raptus, et qui tres isti caeli sint, anne plures horum, anmones 
 corporei, anne incorporei quipiam, ut quoniam nos ad id 
 usque loci disputationis ordo deuexit, quid istinc sequendum 
 sit nobis consulta ueritate uideamus. 
 
 Ac primum non usque facilem de caelorum numero quaestionem 
 paulo scrupulosius uentilemus. nempe legimus: laudate 
 dominum, caeli caelorum, sed istuc et de multis et de 
 binis licet intellegi, ut et plures caeli plurium caelorum et 
 duo caeli duorum caelorum tacito numeri articulo accipi posse 
 uideantur. ecce a terrae contiguis aere tenus aquarum elementum 
 est, exin profundum aeris usque ad lunaris sideris 
 citimum lumen, abhinc ignium aetheriorum spatia usque in 
 extima transmundana, qua sphaeroidis globo mundus includitur.

 

 
 
 
 ubinam nunc exacta uniuersitate corporum quaeremus caelum 
 trans omne mundanum? sed in hoc opaco rerum caligantium 
 nubilo ex adytis supercaelestium doctrinarum consulta repetamus. 
 in principio, inquit principium geneseos, creauit 
 deus cum I u met terram. si opinionibus missis ueri fidem 
 quaerimus, ecce tibi creaturarum testem ipsum creationis 
 auctorem, qui cum ante omne tempus creauerit caelum et 
 terram postque die uno fecerit lucem et firmamentum secundo 
 itidem die condiderit idque caelum abusiuo nomine uocitauerit, 
 cui ratis interuallorum limitibus loco uel modo uariantium porro 
 siderum ornamenta subtexuit, animaduerti promptum est hoc 
 uisibile firmamentum tanto interuallo substantiae caelo inuisibili 
 cedere, quanto itidem terrae imis locorum intercapedine praeeminere. 
 quocirca alieno ac translaticio nomine firmamentum 
 istud caelum dici potest, cum uere esse caelum illi creato 
 ante tempora caelo sit proprium. enimuero istud stelligerum 
 quod caelum dicimus in scriptura geneseos caeli dicitur firmamentum, 
 quippe ubi luminarium creationem retexit: fecit, 
 inquit, deus duo luminaria magna et posuit ea in 
 firmamento caeli. qua uidelicet auctoritate uerum illud 
 unum ante temporaneum caelum credere sinimur, quamquam 
 istud quo de agimus firmamentum caelum dicere non inhibeamur 
 eo uidelicet, quia deus firmamentum uocauerit caelum. 
 
 Sed mouet iterum, quod caeli in authenticis uoluminibus 
 non duali tantum, sed plurali numero saepe uocitantur. uero

 

 

 

 
 
 
 autem subicitur, quod terrae corpus unum in scripturis dicitur. 
 orbis esse terrarum. ita igitur forsan dicantur caeli multi, 
 cum duo sint, sicut terrae dicuntur esse, cum una sit. ad 
 quod ergo tertium caelum raptus est Paulus? eia nunc sodes 
 egredere et elementorum molibus excussis trutinaeque iudicii 
 corporum ponderibus inpositis adpende mundum: quipiam fortasse 
 caeli nobis undeunde prosilient. aut si unus mundus 
 plures porro non habet caelos, aliquos tibi cum Epicuro mundos 
 atomorum minuta parturiant, ut tertium caelum Paulus 
 inueniat. sed quid ad beatitudinem spectat, ut de uno corporeo 
 ad aliud aut ab hoc ad tertium aeque corporeum quisquis 
 ascendat, cum non id sit merito beatius, quod loco sublimius? 
 alioquin cedent auiculis homines, atque ad aeternitatem non 
 profectibus ibit quisque, sed passibus. 
 
 Quapropter cum nec praeeminentia localis beatum faciat, 
 nec tres identidem caelos anima corporalis inueniat, ut tandem 
 defecta corporibus incorporeis cedat, iuxta praelibatam tacita 
 discussione rationem ternarium caelorum numerum differentiamque 
 uideamus, quia cum differentia dignitatum sit distantia 
 locorum, si distant magis quam differant inter primum secundumque 
 caelum, quaero quid rei sit? aut substantia uidelicet

 
 
 
 illic aut nihil est: si nihil, nulla creati caeli causis suberit, 
 cum nec in infimis terrae quippiam nisi praecedentibus porro 
 apud aeuum causis exstiterit. sin autem est illic quaedam 
 terrenis potior uiuentium multitudo, substantia ergo supercaelestis 
 ista sub caelo est hauriens uidelicet a superno sui 
 uibrantiorum siderum flammas et liquidiores auras aeris, cuius 
 elementum replet intercaelestis uacui concauum, quod scilicet 
 a caelo tertio alii uiuentium populi atque alia intersiti aeris 
 profunda discriminant. 
 
 Nunc igitur si per haec raptatus apostolus usque in tertium 
 caelum uenit, quid istic potissimum repperit, quod si localiter 
 quaerendum fuit et in primo caelo inueniri non potuit? sed 
 ipse dicit raptum sese usque in tertium caelum nescio quid 
 audisse diuinum, quod homini loqui non liceat. itane tandem, 
 apostole, per loca deus quaeritur aut non nisi in loco ueritas 
 inuenitur? si istuc ita est, et deus igitur localis erit et tu 
 deum, quem localiter inuenis, localiter amittis, qui si non nisi 
 in tertio caelo est, ibi ergo tibi relictus, ubi repertus est. at 
 cum non de caelo corporeo, sed de caeli domino sis beatus et 
 totus ubique sit dominus caeli, qui nec localiter quaeritur 
 nec localiter inuenitur, haec uera profecto ascensionis tuae 
 causa dabitur, si ab inferioris substantiae caelo ad caelum 
 substantiae potioris ascendis. quia quaerentibus deum a

 

 

 
 
 
 corporeis ad corporea nullus ascensus est, qua uersum nunc corporalitas 
 inclusa diffugiet? ecce et raptum fuisse Paulum usque 
 in tertium caelum uerum est et rursum tres esse caelos corporeos 
 uerum non est. igitur aut incorporeum quid creatum 
 confitebere aut tres caelos infitiabere. sed quoniam et tres 
 esse caelos et non omnes corporeos uel indiscussibilis auctoritas 
 docet uel ratio manifesta conuincit, sub unius ope ueritatis 
 sicut fallentia discussimus, sic uera quaeramus. 
 
 Legimus in propheta: qui fecit caelum et terram. 
 caelum caeli domino, terram autem dedit filiis 
 hominum. istic animaduertendum est aliud esse caelum et 
 aliud caelum caeli, quippe cum caelum caeli dicitur, tale est 
 ac si caelum ac terra dicatur. imum nempe siderei caeli haec 
 terra est, sed cum ante omne temporaneum creauerit deus 
 caelum et terram secundoque die hoc uisibile caelum fecerit, 
 est ergo caelum aeuo terrae posterius, cum tanto sit qualitate 
 praestantius. sed quoniam uices et spatia temporum et moras 
 dierum momentaria mundi creatio non admittit, quia de sex 
 dierum numero magis quam spatio nullum disserendi nunc 
 tempus est, illud intellege, quod propheta inter caelum et 
 caelum caeli tantam differentiam fecit, quanta ferme est inter 
 hoc caelum et terram, ut sicut terra huius scilicet caeli haec 
 terra est, ita hoc caelum illius caeli porro sit terra. unde 
 coniciendum est mundi corpus uniuersum diuinitus terram dici 
 et illud, quod domino datum est, proprio nomine caelum uocari.

 

 
 
 
 scriptura namque sic loquitur: caelum caeli domino, ter-. 
 cum autem dedit filiis hominum. 
 
 Quid ergo dicemus? numquid hoc caelum uisibile non 
 hominibus datum est aut solaris fulgor et calor uel lunaris 
 globi per incrementa ac detrimenta uariatio uel astrorum uagus 
 ratusque circuitus uel per magnos orbes congressus siderum 
 et statuta progressio, siue cum dierum noctiumque uices uariant, 
 siue quia caloris ac frigoris alterno fotu mundum temperant, 
 seu quod dimensis limitibus articulos temporum signant 
 eodemque intermino linearum tramite in id ipsum sine fine 
 redeuntia per easdem circulorum uias reuehunt, uel quod distinctis 
 numerose choris et musicis interuallis aetherem pingunt? 
 suntne haec omnia genti mortalium uel coniuentia usui uel 
 iucunda spectamini? ac per hoc ita tenus corporeum caelum, 
 quia uidelicet hominibus datum est, terra dicitur, sicut aquarum 
 et aeris corpora non utique eiusdem corpulentiae, cuius 
 est terra, tamen quia filiis hominum data sunt, terra dicuntur 
 adiecto eo, quod omnium sensualiter uiuentium principaliter 
 tactus ex terra est. porro autem sicut sine igni uideri nihil, 
 sic tangi absque terra nihil potest: quia et ignis tactui subiacet 
 et aether ignis est, non abhorret aliquid illic esse terrenum. 
 quapropter quoniam omne corporeum terrae nomen 
 includit ratoque iudicio in corporeis conpositum, terra dicitur 
 omne corporeum, quia hic sensibilis mundus cum uisibili caelo 
 terra est, quae filiis hominum data est.

 
 
 
 
 
 Quid de illo caelo dicemus, quod domino datum est, non 
 filiis hominum? ergo identidem ad eloquia diuina recurramus. 
 idem nempe psalmographus dicit: confitemini domino, 
 qui fecit caelos in intellectu. quocirca si in intellectu 
 sunt caeli, quos habitat deus, nec nisi incorporeum caelum est, 
 quod domino datum est, uidelicet cui terra est omne corporeum 
 liquido claret omne quod intellegit non esse corporeum. 
 porro substantialiter humanus animus intellegit, incorporeus 
 igitur est animus humanus. en tibi terram omnem corpoream 
 creaturam, en tibi caelum incorpoream intellectualemque substantiam. 
 nunc igitur ut possis per duos caelos usque in 
 tertium caelum paulo praeeunte raptari, incorporeo tui uniuersum 
 transmitte corporeum postque etiam incorporeum 
 creatum idemque mutabile acriore admodum nisu et uolatu 
 perniciore transcende atque abhinc in tertium caelum, in 
 ipsius inmutabilis incorporei beatissima contemplatione requiesce 
 teque, humana anima, incorpoream nosce, cui pro naturae excellentia 
 promptum est simul et congruum inter ima uel 
 summa tui tamquam mediante substantia uel infra despicere 
 corpus imum uel supra conspicere deum summum. 
 
 
 Nunc egomet sciscitor adferasne nobis aliam de ternario 
 caelorum numero ac diuersitate rationem, quam quidem cupio, 
 sed liquet haudquaquam dari a quoquam posse, nisi inter 
 corpus et deum natura se substantiae incorporalis interserat, 
 quia si nihil absque deo nisi corpus est, non tres ergo caeli, 
 sed duo sunt, ut unum ferme caelum sit omne corpus et 
 creator corporis aliud. uerum quoniam non trans tertium, sed

 

 
 
 
 in tertium caelum raptus est Paulus, transeundae sunt uelut 
 duo caeli omnis corporea atque incorporea creatura, ad creatorem 
 uero quasi in tertium caelum non transeundi, quod 
 non potest, neque redeundi, quod non debet, sed standi et 
 manendi causa ueniendum est. hic autem cursus atque status 
 profectus est atque perfectio, quae scilicet uirtutum est; non 
 locorum, quoniam qui proficit currit et qui perficit peruenit. 
 
 Nunc autem quoniam amplissimos campos latissimae quaestionis 
 breui admodum calle transmisimus datis aliquot, ut 
 reor, indiciis, quae scilicet a recto ueritatis tramite errorum 
 deuia secernunt, quid sibi uelit illud, quod apostolus siue in 
 corpore siue extra corpus raptum se esse dicit, inquiro. quippe 
 sic ait: scio hominem raptum, siue in corpore siue 
 extra corpus nescio et reliqua, de quibus quod adtinuit 
 diximus. ac primum adhibita discussione uideamus quid certum 
 istic sibi beatus apostolus quidue fateatur incertum. raptum 
 esse hominem scit, in corpore an extra corpus nescit. 
 animaduerte iam aliud hic dici hominem, aliud corpus. ecce 
 tamen - discretum est, quid nescire apostolus, quid scire se 
 dicat. excutiamus igitur utrum ex incorporeo corporeoue an 
 ex utroque sit ita tenus nesciat, sicuti cum corpore an sine 
 corpore sit raptus ignorat. scio, inquit, hominem raptum, 
 sed sine in corpore sine extra corpus nescio. istic 
 nunc animaduerti licet, quod is qui raptus est et raptum esse

 

 
 
 
 se nouit, sentiens tamen non ipsum se esse corpus suum et 
 sic cum eodemne an sine eodem raptus sit haesitat, se ipsum 
 tamen raptum esse non dubitat. et cum istoc omne patescit 
 obscurum, nempe is, qui seu cum corpore seu sine corpore sit 
 raptus incertus est, incorporeum tamen esse et corpus habere 
 se certus est, quia si non sine corpore raptus est, et corpus 
 cum illo raptum est, et non tamen hoc est ipse quod corpus, 
 cum quo raptus est. si sine corpore, multo potius intellegitur 
 non esse corpus, quod potest esse sine corpore. scio, inquit, 
 hominem raptum, sed siue in corpore siue extra 
 corpus nescio, quod tale est ac si diceret: raptum me 
 scio, sed cum corpore an sine corpore nescio. ergo etsi cum 
 corpore raptus es, rapi tamen sine corpore potuisti. incorporeus 
 igitur es etiam in corpore, si potuisti rapi sine corpore, 
 quippe incorporeum corpori salua sui substantia uiuificandi 
 eiusdem causa miscetur, ut autem corpus sine corpore sit, 
 statuta rerum lege non sinitur.

XIII. EX EVANGELIO DEO PRO INCORPORALITATE ANIMAE TESTE VTTTVR. 
 Sed iam nunc testibus meis, praeconibus scilicet ueritatis, 
 ad indubitatam fidem ueritas ipsa testificabitur. dicit in

 
 
 
 euangelio dominus: nolite timere eos, qui occidunt corpus, 
 animam autem non possunt occidere. cur, quaeso te, 
 animam occidere non potest qui occidere corpus potest, nisi 
 quia forte anima non est corpus? tu uero dicis: corpus est 
 quidem, sed tenuius, corpus est quidem, sed leuius. at egomet 
 responsum refero: tenuius sit licet et leuius, sed tamen, si; 
 corpus est, occidi potest ab eo, a quo corpus occidi potest. 
 de his nempe duobus agimus, anima uidelicet et corpore, quibus 
 confit homo uisibilis. qui enim dixit: nolite timere 
 eos, non dixit, qui occidunt. spissius corpus, grauius corpus, 
 sed qui occidunt corpus. et item non dixit, tenuius et 
 leuius corpus, sed animam non possunt occidere. hoc 
 nempe corporis nomine uiuens profecto corpus inclusit, quia 
 nec occidi quid nisi uiuum potest, ac per hoc si anima corpus 
 est uiuum, occidi ab illo potest, a quo potest corpus occidi. 
 ueritas dicit: qui occidunt corpus, animam non possunt 
 occidere. non est igitur corpus anima, quae occidi 
 non potest a quibus corpus occidi potest. uerum quoniam 
 leuanda est perpetuae lectionis onere legentis intentio, huiusce 
 iam uoluminis iste sit finis.

I. DE LAZARI CORPORE QVALITER EXANIMATVM IACVERIT LOCALITER, CVM ANIMA INLOCALITER DISCESSERIT A CORPORE. 
 Editis in adstructionem ueri et merito pariter et numero 
 satis ut arbitror idoneis uadibus restat nunc ut quae ex opusculo 
 huius patroni corporis supersunt indiscussa uideamus, qui 
 cum temeraria persuasione decernat animam corpore contineri, 
 adsumpto in hoc idem euangelicae auctoritatis exemplo tamquam 
 peremptorie argumentatur dicens corpus Lazari cum 
 fuit mortuum fuisse sine uita idemque rediuiuum fuisse cum 
 uita, ut per hoc anima localis esse credatur, quae recesserit 
 corpore rursusque ad corpus accesserit.

II. DE ANIMA IN QVO SIMILITVDINEM DEI GERAT. 
 Atque ut uniuerso animarum generi in commune praescribat, 
 ipsam nostri redemptoris animam localem esse pronuntiat 
 formidabili scilicet atque ut autumat insolubili syllogismo: 
 ut anima, ubi est, sit et non sit, ubi non est, tamquam nos 
 eandem aut ubique aut nusquam esse dicamus, cum si ubique 
 esset, deus esset, si nusquam esset, nihil esset. illa quidem 
 non in toto mundo est tota, sed sicut deus ubique totus in 
 uniuersitate, ita haec ubique tota inuenitur in corpore. et 
 sicut deus nequaquam minore sui parte minorem mundi partem 
 replet, maiore maiorem, sed totus in parte, totus in toto 
 est, ita et haec non pro parte sui est in parte corporis. nec 
 alia pars animae sentificat oculum et alia uiuificat digitum, 
 sed sicut in oculo tota uiuit et per oculum tota uidet, ita et 
 in digito tota uiuit et per digitum tota sentit. aut si fortassis 
 sic tota in digito sentit, ut tota non sit in digito, sentit ergo 
 tota, ubi tota non est, et est, ubi non est. aut igitur tota erit 
 anima in corporis parte minima, cum nihilominus in toto sit 
 tota, aut cum tota sentiat, ubi tota non est, est ergo tota, ubi 
 non est tota. sed de hoc et in primo libro quam plura disserui 
 et in secundi principio non pauca praemisi, in quae si quispiam 
 sollerter intenderit, ad hunc uidelicet locum non rudis accedet.

 
 
 
 difficillimum namque est incorporea contemplari, quia fallax 
 uisus corporalium sensuum ita peccato oculum inbecillae mentis 
 obnubit, ut, cum se uel deum contemplari uult, imaginum 
 corporearum uelamen quod sibi praetexitur solum uideat, cum 
 trans illud uidere non possit. quisquis ergo difficultate nisi.. 
 onis huius offenditur, studium atque opus insumat, non ut me 
 calumniatum eat, sed ut purgari ualeat. 
 
 Nec tamen egomet ita sum oblitus mei, ut non languoris 
 quam sanitatis amplius inesse mihi sentiam. uerum tamen 
 hanc me opinionem qua corpus creditur anima cum puerilibus 
 annis euasisse delectat, quia tunc, cum opinabar, utique nesciebam. 
 opinari autem ignorantis est, ignorantia uero contraria 
 scientiae: nescit ergo quisquis opinatur. hinc equidem factum 
 est, ut scientiam prae opinione concupiscerem sciens nescire 
 me, quoad usque opinabar. tu autem dicis, cum de animae 
 substantia quaeramus, quod supra nos est nobis uideri non 
 posse, cum supra nos ipsos ipsi non simus, et item quod agnosci 
 posse negas quasi cognitum iudicas animamque corporis 
 corpus esse confirmas. quod si sciens dicis, quia falsa sciri 
 nequeunt, uerum dicis et, si hoc uerum dicis, animae substantiam 
 nosci non posse mentiris. aut igitur falsum est animam 
 corpus esse aut falsum est animae substantiam cognosci non 
 posse. uides quo perducat opinio sequaces sui ? nam quoniam

 
 
 
 nemo nisi ignarus opinatur et ignorantia est aduersa scientiae, 
 tu, qui ex opinionis incerto uis certam ferre sententiam et de 
 his uelut sciens pronuntiare quae nescis, conuinceris docere 
 quod nescis. nescire igitur doces cumque nesciri posse dicis, 
 docere praesumis. da nobis, quaesumus, ueniam nolentibus 
 discere nescientiam.

III. QVIA NON LOCALITER CORPVS CONTINET ANIMAM, SED ANIMA CONTINET CORPVS INLOCALITER ET OMNE QVOD EST, AVT IN SE EST AVT SVBIECTVM AVT IN SVBIECTO EST. 
 Dicis ergo animam corpore contineri. numquidnam uel 
 apostolicum illud tibi in mentem uenire non debuit, quod dictum 
 est: et si exterior homo noster corrumpitur, 
 sed interior renouatur? omne quod est, ut breuiter dicamus, 
 aut in se aut subiectum aut in subiecto est. in se 
 est deus, in rebus corporalibus subiectum est corpus et color 
 corporis in subiecto, in incorporeis animus et disciplina, quae 
 ita sibi nexa sunt, ut nec sine colore corpus nec sine disciplina 
 sit rationalis animus, modo tu uideris, qui animam 
 corpus esse et eandem superiectam in subiecto corpore contineri 
 credis, utrumnam probare ualeamus manere quod in subiecto 
 est ipso intereunte subiecto, quia si corpore continetur, 
 ipsa in suo superiecta subiecto est, nec manere poterit quae 
 continetur illo pereunte qui continet. sed dicit apostolus

 

 
 
 
 ueterascente corpore renouari animam corruptoque solidari, 
 uon ergo corpore continetur. 
 
 Vereor ne et istic opinatus uidearis nouus academicus, qui 
 et cum academicis nihil scias et de his quae nescis sine cunctatione 
 definias. uide ne non corpus contineat animam, sed 
 contineatur ab anima. hoc nempe corrupto illa solidatur, 
 sicut illud itidem huius amissione dissoluitur. illa sine hoc 
 uiuit melius, hoc sine illa nec peius. atque ut ex his duobus, 
 quibus confit humana substantia, quid in quo sit non argumento 
 solum uigeat, sed etiam auctoritate clarescat, propheticum 
 quoque testimonium proferamus. ait namque: corpus 
 quod corrumpitur adgrauat animam. ac nobis primum 
 uidendum est, utrumnam illud adgrauet, quod in quoquam, 
 an illud, in quo quidque est. si illud, in quo aliquid 
 est, leuatur ergo pondere quidque oneratur. sin uero illud 
 adgrauat, quod in aliquo, non illud, in quo aliquid est, magis 
 in anima est corpus, quod adgrauat animam, quam in corpore 
 anima, quae grauatur a corpOre: onus uidelicet in portitore, 
 non portitor in onere. quae cum ita sint, magnam animae 
 auctoris sui inesse similitudinem maximo illud indicio est, 
 quod pro similitudine sicut inlocaliter mundus in deo est, sic 
 inlocaliter corpus in anima. 
 
 Nunc sciscitanti mihi peto respondeas: si localiter intra 
 corpus est anima, quo modo continet corpus? notum nempe

 

 
 
 
 est corpore contineri nihil posse corporeum, nisi quod continet 
 exterius sit et quod continetur interius. anima uero, ut adfirmas 
 ipse, corporea quo modo intra corpus est ad id uiuificandum 
 et extra corpus ad continendum ? an forsitan sic eiterrius 
 continet, ut exterius non sit? rursus igitur in illam 
 redigimur diffcultatem, ut anima aut sit inlocaliter extra 
 corpus, ut contineat corpus, aut, si continet ubi non est, sit 
 ubi non est. sed ratio haec te forsitan sui nouitate sollicitat. 
 euigila paulisper ac, si potes, intuere: si non potes, admirare 
 incorporei potentiam, ut corpus moueat stantem et non per 
 loca loca quaelibet adeuntem in hisdemque locis inlocaliter 
 agentem. istud si cernere quineria, non nobis animam 
 Lazari pro quadam abscedendi redeundique localitate ueluti 
 quoddam corpus obpones, sed eandem corpus eius incorporeo 
 unegetasse motu et inlocaliter excessisse rursumque ad illud 
 inlocaliter redisse cognosces. 
 
 Iam si tibi uisionis huiusce sincerum ueritate claruerit, 
 nulla quaestionis difficultate iactabere, quatenus anima corpore 
 posito inlocaliter esse possit in mundo, quia sic erit inlocaliter 
 in qualibet mundi parte, sicut inlocaliter fuit in corpore. 
 tu uero in praeiudicium generis animarum omnium Christi 
 quoque animam localem corporeamque pronuntias et corpus 
 dicis esse animam redemptoris, cum non sit anima pecudis.

IIII. QVIA SICVT CORPVS CVM LOCALE SIT INLOCALITER EST IN ANIMA, SIC MVNDVS CVM LOCALIS SIT INLOCALITER IN DEO EST. 
 Sed forte contendas, quo modo anima et in loco est et 
 localis non est? et ego te mutua consultatione percontor, quo 
 modo corporeus mundus et localis est et in loco non est ? 
 quod si mundum in loco esse responderis, nihilo segnius quaero, 
 locus, in quo est mundus, extra mundum anne de mundo 
 sit. si de mundo, non in illo mundus, sed in alio ipse cum 
 mundo est, si extra mundum, rursus quaero, utrum locus, in 
 quo est mundus, in loco sit. aut igitur loca, hoc est corpora 
 infinita fateberis itaque deo, qui solus infinitus est, corpus 
 aequabis aut mundum non in loco esse concedes. istam 
 nunc ergo rationem mente pertracta et sicut tantum locorum 
 tantumque spatiorum esse perspicis non in loco, ita illud, 
 quod nullius est molis, nullius est spatii, intellege in loco 
 esse posse sine loco, quia si illud, quod locale est, in loco 
 non est, multo minus in loco est, quod locale non est.

V. QVIA SICVT ANIMA INLOCALITER DISCEDIT A CORPORE VT MORIATVR CORPVS, SIC DIVINITAS CHRISTI INLOCALITER DISCESSIT VT MORERETVR FILIVS DEI CHRISTVS IN CRVCE. 
 Sed istud quamlibet clareat intellegas necne, dubitauerim: 
 illud quod eo usque est simplicis consequentiae, ut agnitio 
 eius non dicam in promptu sit, sed ne uitari quidem facile 
 ualeat, sic elapsum tibi satis mirari nequeo. dicis corpus 
 Christi cum patibulo sublatum est animatum fuisse, exanimum 
 uero cum sepulcro mandatum, propterque hoc quod 
 negandum non est acuminis argumento tui localis erit 
 animus, quia uiuificare Christi corpus alternauerit. sub 
 huius ergo necessitate sententiae deum quoque profano 
 ausu localem credemus, qui et in Christo, cum crucifixus 
 est, fuit et eundem in passione dereliquit. ipse quoque 
 dominus de cruce clamauit: deus meus, quare me dereliquisti? 
 si enim non discessit, non dereliquit, si dereliquit, 
 utique discessit. obice nunc igitur localitatem deo. contiguus 
 uidelicet gradus est, ut ab iniuria similitudinis dei feraris in 
 deum et qui infamas imaginem lacessias auctorem. sicut ergo 
 inlocalitas deo non adimitur, quod hominem Christum discedendo 
 deseruit, sic anima inlocalitatis priuilegium non amittit, 
 cum corpore moriente discedit.

VI. QVIA NON IURA GABRIELEM ANGELVM IN EA SVBSTANTIA QVA SPIRITVS EST VIDIT, SED EX EO QVOD DE AERE CORPVS VISIBILE TEMPORALITER SVMPSIT. 
 Hic iam nunc in angelorum statum superbus orator inueheris 
 et gabrielem tibi quasi quoddam linguae proludium 
 deligis sic declamans: ipse beatissimus Gabriel, qui se 
 ante deum adstare testatur, cum caelorum dominum 
 Mariae infundendum uisceribus nuntiaret 
 cumque sub dominicae oculis genitricis adstaret 
 sine dubio caelo deerat, maria non superuolabat, 
 uacua atque diffusa uasti aeris non inplebat, sed 
 ipsum tantum locum, in quo aderat, occupabat. 
 dilata huius paululum discussione sententiae tantam aduersantium 
 repugnantiam prolocutionum stupere me fateor. nunc 
 aerem subtilem, nunc eundem uastum dicis, nunc magnum 
 mundi locum,. quem pro portione aeris elementum replet, poetica 
 quadam licentia uacuum perhibes nec intellegis uacuum 
 prorsus esse non posse, quia ubi est aliquid nonnihil est. aer 
 uero nihil non est, igitur ubi aer est uacuum non est. sed 
 nec illud uacuum recte potest dici, quod nihil est, quia quod 
 nihil est recipere aliquid non potest. proinde uacuum non

 

 
 
 
 est quod nullius capax est. illud uero quo spectat, quod matrem 
 domini adpellare mauis poetarum more genitricem et 
 absque uersibus poetice oratoriam texis? ego tamen non qualiter, 
 sed quid loquaris inquiro atque ut respondeas quaeso. 
 
 cum beatissimus Gabriel ante oculos dominicae matris adsisteret, 
 illudne in Gabriele Maria uidit, quo Gabriel deum 
 uidet? quia si Mariae illud uisibile fuit, est ergo inlocale 
 locali contemplabile. quod si est, inlocale non est: quia si 
 quisque localis est, localiter uidet et adspiciens respicere non 
 potest nisi partem. uidet igitur locum qui localiter uidet, 
 quia pars locus est et locus locorum utique pars est et loca 
 corpora sunt. et qui partem uidet parte sui uidet, nec uideri 
 parte nisi pars potest, pars uero dei nulla est, quia inpartilis 
 non habet partem. aut igitur Gabriel deum non uidet 
 aut solidum uidet, nec integrum nisi de integro uideri potest. 
 corpus uero nec integrum uideri nec uidere integrum potest, 
 non igitur corpus est, unde Gabriel deum uidet, quia quo 
 localiter Mariam Gabriel uidit et eum Maria localiter uidit, 
 uidere inlocaliter nequit. sed ut tecum uerbo congrediar, si 
 totus Gabriel non nisi corpus est pro distantia partium, nec 
 totus est pes, nec totus est os, nec totus est. oculus. quocirca 
 quando Mariae uisus est, nec pede locutus nec ore uidit 
 nec oculo stetit, sed pars unaquaeque membrorum qualitati

 

 
 
 
 suae conueniens gessit officium. ergo sicut localiter stetit et 
 localiter sonuit, ita et localiter uidit. 
 
 Hic nunc pro fine quaestionis inquiro, utrumnam Gabriel 
 angelus, ut tu autumas, solum corpus in contemplatione Mariae 
 corporaliter occupatus uno eodemque uisu, uno atque eodem 
 tempore inlocalem deum inlocaliter uiderit, quo localem Mariam 
 localiter uidit. quod quia fieri pro corporei atque incorporei 
 diuersitate non sinitur, restat ut aut Mariam Gabriel numquam 
 uiderit aut deum uidere cessauerit. sed huic falso sententia 
 ueritatis obsistit, qua dictum est: quia angeli eorum semper 
 uident faciem patris mei si semper uident, numquam 
 non uident. sin autem quando Gabriel Mariam uidit 
 deum uidere destitit, non ergo semper angeli deum uident. 
 igitur aut quando Gabriel Mariam uidit deum uidere destitit, 
 aut uerum non erit quod ueritas dixit. quapropter indissolubili, 
 ut patet, ratione concluditur, quod quia locali uisu eodemque 
 in Mariae contemplatione defixo angelus deum uidere 
 non potuit et tamen tunc quoque Gabrieli deum uisum negare 
 non licet, ne iuxta. diaboli casum in miseria scilicet 
 umquam non uidendi deum inmutabilis iam beatitudinis angeli 
 natura deciderit, sit in eo corporea incorporeaque substantia: 
 una qua uel uideatur corpori uel corporaliter uideat, altera 
 qua incorporaliter incorporeum sine fine conspiciat.

VII. QVANTVM DISTET MATERIA INPORMIS A NIHILO VEL IAM FORMATA QVANTVM DISTET AB INFORMI. 
 Age nunc pro acumine excellentis ingenii proque causarum 
 rerumque notitia indaga distingue pronuntia, quo differat 
 materia informis a nihilo, quid sit inanimum idemque formatum, 
 quid et formatum pariter et animatum, quid sit locus et tempus, 
 qualiter localis motus subdatur etiam temporali, cum 
 temporalis tantum non subiaceat etiam locali, quid sit stabilis 
 motus quidue sit aeternitas, quid sit nusquam esse et 
 nusquam non esse, quid numquam esse et numquam non esse: 
 et de omnibus his rationis abditum quaerito quibusque subo 
 stantia omnis includitur aliquid delige quod angelos esse 
 decernas. nihilum certe non sunt, quia non nihil est quidquid 
 est aliquid. informis materia non sunt, quia inter aliquid 
 et nihil est informis materia. ecce a nihilo uix discessimus. 
 
 Iamque de inanimo formato unde tibi angelos placet esse 
 tractemus. animaduerte nunc quod sicut informis materia, 
 quae formabilis est, praestat nihilo, ita quod iam formatum 
 est melius illo est, quod etsi formari potest, formatum non 
 est. itemque sicuti id quod formatum est anteit illud quod 
 formatum non est, ita inanimum quodcumque formatum cedit 
 illi quod et formatum est pariter et animatum, quia sicuti

 
 
 
 formatum proximat formae, sic animatum proximat uitae. ae 
 sicut tria sunt, informis materia formatum exanime rerum 
 forma, sic itidem tria sunt, uiuificatum uiuificans uita. aliud 
 est uita corporum, aliud uita uitarum. corpus est uiuens, 
 anima uiua, deus est uita, ita scilicet ut anima quae in se 
 uiua est corpori uita sit, ut sic corpus sine ipsa non uiuat, 
 sicuti ipsa sine deo. intellege nunc angelis sanctis corpora 
 tribuere <esse} uitam negare. ac per hoc cum quodlibet animatum 
 duplicis constet esse substantiae et solum esse corpus 
 angelos sentias, melior ergo uermiculus angelo, quia etsi habet 
 angelus corporis formam, non habet uel sicut uermiculus 
 uitam. nullum porro corpus ipsum sibi uita est, aliud namque 
 est corpus, aliud uita corporis. ant igitur in angelo est 
 uiuificans spiritus, aut angelus omni est uiuente deterior, aut 
 cum omni creato uiuente sit potior, non quaecumque uita, sed 
 beatissima illi uita est.

VIII. QVOD ANGELI BONI SIVE MALI SPIRITVS SVNT NON CORPORA NEC ANGELVS VIDET DEVM PER CORPVS NEC HOMO CORPOREVS VIDET ANGELVM NISI ANGELVS ADSVMPSERIT VISIBILE CORPVS. 
 Est igitur in Gabriele et incorporeum quo incommutabiliter 
 deum uideat et corpus quod uel Maria uiderit uel per quod 
 Maria uideretur quodque subditum spiritui localiter gereret, 
 quod gerendum in ipsa ueritate inlocaliter spiritus cognouisset.

 
 
 
 satis, ut arbitror, patet beatos angelos utriusque substantiae. 
 et incorporeos esse in ea sui parte, qua ipsis uisibilis deus 
 est, et in ea itidem parte corporeos, qua hominibus sunt ipsi 
 uisibiles, quoniam nec deus ab angelo per corpus nec angelus 
 ab homine sine corpore uideri potest. quae cum ita sint,. 
 negari nequit diabolum quoque ex incorporeo corporeoque fa-. 
 ctum, utpote sanctis angelis concreatum, duplicis esse substantiae. 
 qui postquam hydrope superbiae tumuit et inuidiae 
 febre tabuit, sponte inlocaliter sanctitate prolapsus eaque localiter 
 caelo non sponte deiectus, cum non angelus, sed bonus 
 esse cessauerit, innocentiam perdidit, non naturam.. proinde 
 sicut angelorum multitudo quae perstitit in utroque sui beatificatur, 
 ita quae destitit in sui utroque punietur. igitur 
 haudquaquam recte duas in diabolo substantias infitiabere, 
 quia etiam memet spreto necessarium profecto erit, ut tute 
 cedas tibi et partem prosecutionum tuarum parte subplodas 
 falsumque uero diruas. habet ergo diabolus, ipse tamen incorporeus, 
 corpus suum, quia et sentire sine corpore corporea 
 tormenta non poterit. et item qui sentit aliud est et per 
 quod sentitur est aliud. quippe si animaduertis, tuomet ueri.. 
 tatem proloquio docebere. nempe dixisti: si ex hoc concreto 
 aere diabolus corpus traxit, ergo alienum corpus 
 I

 

 
 
 
 ad tormenta. portabit, tamquam egomet istud umquam 
 uspiamue dixerim. sed non infitias eo debitum, quod hoc 
 argumento uictoriam nobis non sponte tribuisti. nempe cum 
 dicis, quod diabolus non alienum corpus ad tormenta portabit, 
 fateris scilicet, quod portabit suum. mea uero non refert, 
 suumne alienumne corpus habeat, sed habeatne corpus, id refert 
 mea. tu uero diabolum non tantum habere corpus, sed 
 proprium habere nec fateris solum, sed etiam argumentaris. 
 haec quippe sententia tua est: si ex hoc concreto aere diabolus 
 corpus traxit, ergo alienum corpus ad tormenta portabit. certe 
 qui portat est aliquid et quod portatur est aliquid. et cum 
 dicitur, portat suum, aliud qui portat et aliud significatur 
 esse quod portat. ex duplici igitur diabolus ac diuersa substantia 
 est, quia cum corpus suum portat, non est ipse quod 
 portat. aliud quippe est onus et portitor aliud. quocirca non 
 ultra obluctabere nobis, si credas tibi, quoniam corpus et qui 
 habet corpus substantialiter duo sunt et haec duo diuersa 
 sunt, atque ut diuersa sint, unum erit incorporeum aliudque 
 corporeum. igitur diabolus ex duplici diuersaque substantia 
 et corporeus est et incorporeus.

VIIII. QVOD SPIRITALITER NON CORPORALITER INTELLEGENDVM SIT, CVM LAZARVS IN SINV ABRAHAE ET DIVES IN INFERNO CHAOS INTERPOSITO INVICEM LOQVERENTVR. 
 Sed si super his redhibuimus uel aliqua ex parte rationem, 
 illud chaos, quod inter sontes innoxiasque animas, sicut

 
 
 
 argumentaris, intersitum locis merita secernit, sub ipsius capituli; 
 tui discussione uideamus. sic namque dissertas: si locales 
 non sunt animae, quo modo peccatores a coetibus 
 consortiisque iustorum uacuum illud chaos tristi 
 interiectione discriminat, ut neque hinc illo possint 
 accedere neque inde huc transmeare? istud 
 euangelicae lectionis exemplum adempta dominici simplicitate 
 sermonis pro adstruenda uidelicet animarum localitate posuisti. 
 sed oraculi diuini sincerum in sui ueritate prolatum oppido 
 patefaciet, quid istic sermo tuus uariauerit uitiauerit texerit. 
 dicit in euangelio dominus: mortuus est pauper et sublatus 
 est ab angelis in sinum Abrahae, mortuus 
 est et diues et sepultus est in infernum. cumque 
 esset in tormentis, uidit Abraham a longe et Lazarum 
 in sinu eius et dicit: pater Abraham, mitte 
 Lazarum ut intinguat minimum digiti sui in aquam 
 et refrigeret linguam meam, quia crucior in hac 
 flamma. et respondit Abraham: memento, fili, 
 quia recepisti bona in uita tua, similiter et Lazarus 
 mala, et ideo nunc hic consolatur, tu uero 
 cruciaris. etinhis omnibus inter nos et uos chaos 
 magnum firmatum est, ut neque hinc ad uos quisquam 
 possit ire neque inde huc transmeare. istud 
 nunc mihi secundum loca et tempora uel corpora dissere, 
 istic sine alternamento reciproci aeris et organo pectoris et

 

 
 
 
 tibia gutturis et oris cauo et linguae plectro per quamlibet 
 corporalem, ut autumas, animam uerba uocibus effice, hic 
 animae manum, cuius digiti minimum ambusti diuitis linguam 
 refrigeraturus Lazarus aquae inmergat, ostende, hic de illo 
 memet quasi corporeo Abrahae gremio corporale aliquid doce, 
 ut et pro modo humani corporis sit angustum et capax possit 
 esse multorum, et chaos illud uel tam exiguum, ut mutua 
 quos dirimit uerba miscere queant, uel tam inmensum, at 
 transmeari nequeat. illud autem uel maximum quaero, diues 
 ille, qui penes inferos gehennae incendiis aestuat, qui congredi 
 Abraham sermone quiuerit, si loca beatitudinis non accessit? 
 qui porro Abraham cum diuite sermocinatur, si inferna non 
 adiit? animas nempe sanctorum in intimis paradisi sedibus 
 non usque inprobabili sententia dicis habitare. proinde cam 
 Abraham in paradiso et dines in inferno sic inmenso quodam 
 intransmeabili ab inuicem disparati sint, ut itidem mutuo, 
 tamquam nihil intersit, non contemplentur solum, sed etiam 
 conloquantur, si haec localiter aestimanda sunt, alterutrum 
 fateri cogeris aut Abraham et diuitem nec sermocinatos inuicem 
 nec ab inuicem uisos, ant uel infernum in paradiso uel in 
 inferno esse paradisum.

X. QVO MODO SPIRITALITER ACCIPI ISTA QVAESTIO POSSIT. 
 Sed quoniam nec auctoritati diuinae peruicaciter obsisti potest 
 nec miseris beatitudo misceri, proloquii huiusce perplexum

 
 
 
 quia cum lippo imaginationum corporalium intro inspicere 
 nequimus, semotis paululum locis corporibusque uideamus et, 
 ubi itatenus inter quospiam iudicio discretos inmensum dicitur 
 spatium, ut etiam sermonis possit esse commercium, animaduertamus 
 non locorum distantiam, sed differentiam meritorum. 
 cam iusto namque, quantum ad corpus spectat, localiter esse 
 iniustus potest, iniustus uero esse in innocentia iusti, quoad 
 usque iniustus est, non potest. unde quia post mortem nec 
 paenitere cuiquam nec peccare possibile est, inter saluatos 
 et perditos intransmeabile dicitur chaos indemutabilis status. 
 tua igitur aduersus te fertur oratio, nempe testimonium, quod 
 a nobis disparascere arbitrabaris, animaduertis nobiscum profectu 
 disputationis unescere tibique tenuissimos sui tramites ad 
 infinita inlocalium regionum spatia ducentes obuerso poste 
 claudere, quia corporeae amplitudinis angustum incorporalium 
 subtilitatum inmensa non capiens nec distantiam sine loco 
 nec uerbum sine strepitu nec gremium sine spatio conplecti 
 potest. porro autem corporea non sunt quaecumque ita sunt. 
 animae uero Abrahae, Lazari et diuitis ita sunt, corporeae 
 igitur non sunt. sed quae posthinc hisce similia secuntur 
 minus profecto in confutationem sui penes consilii uigidos 
 habere laboris debent. cordax quippe iudex rite uictum censet 
 qui pro sui inbecillitate par uictis est. unde non sine 
 pudore stupeo, quod pro conprobanda animae corporalitate

 
 
 
 subiuugis: ecce anima si Alexandriam uel Hierosolymam 
 cogitat et si per cogitationem tota sui 
 praesentia illic interfuit, referat nobis situs locorum, 
 uultus hominum, motus actusque populorum. 
 non dispudet auctor huius sententiae exemptae animae 
 corporalitatis capessere indicium, unde incorporalitatis uideri 
 debuit argumentum?

XI. QVOD ANIMAE VISIO SIT INTELLECTVS ET SICVT PER CORPVS VIDET CORPORALIA SIC PER SE VIDET spiritalla, QVOD SI PER SE VIDISSET CORPORA FACILIVS SVA VISCERA VIDISSET. 
 Hactenus quidem de animi incorporea atque inlocali uisione 
 disserui, ac liquido patuit eundem nulla mediante substantia 
 aeterna semper atque inmutabilia contueri. igitur cam rationalis 
 anima per se incorporeum atque inlocali conspiciat et 
 ueritatem, quae deus est, a falsitate longe incorporea uisione 
 discernat et nisi per corpus localia corporeaque non uideat, 
 quaenam ratio est illis eandem credi similem, ad quae conspicienda 
 interprete corpore utitur, et illis, quae per se contemplatur, 
 iudicari dissimilem ? animae uisio, ut saepe dictum 
 est nec iterare piget, intellectus est. enimuero corporea intellegi 
 nequeunt, sentiri ab anima per corpus queunt. anima 
 uero sicut per corpus sentit ita per se intellegit, eorum quae 
 sentiuntur atque intelleguntur substantia longe diuersa est.

 

 
 
 
 quo fit ut anima, quia non est corpus, quaeque corporea nisi 
 per corpus sentire non possit, uidere autem per se quae intelle- \' 
 genda sunt possit. tu uero nimis repugnante sententia corporea 
 uoles intellegi et incorporea uideri ? sed ne tibi animus humanus, 
 quem corporeum credis, aut nihil aut non nisi corporea 
 aut incorporea forte sola per sese, sicut naturae eius est 
 proprium, uidere posse uideatur, trigeminum quaestionis huius, 
 quoad strictim possimus, uentilemus obscurum. ergo igitur 
 uideatne per sese humanus animus necne, uideamus. sed quoniam 
 paene summum istiusce negotii istoc in loco uertitur, 
 uigilacem uigilantemque simul quaero lectorem. uisus animi 
 per corpus, qui homini belluaeque communis est; intendit sese 
 atque exserit per ista haec puncta pupillarum uaporato cerebri 
 anteriore uentriculo inuisibilibus uiscerum flammis inque radios 
 porro usque promanans, si quid coloris aut formae obuium 
 ceperit, concipit et uti cursu ita etiam recursu rapidis line- aram 
 meatibus recipit, itaque hoc illud est, quod uocatur uisus, 
 sicut in primo libro disseruimus. per hunc ergo cum bellua 
 humanus quoque animus nota ab ignotis, alba ab atris corio 
 secernit. huccine tenus est humani uisus animi? quo 
 igitur iusta. ab iniustis, a falsis uera diiudicat? an forsan uecordes 
 oculati corporaliter iudicio credentur caecos anteire 
 sapientes? sed uel Appium de Romano senatu uel hermophii 
 
 
 
 lum de Graeco gymnasio uel Tobiam de prophetarum numero 
 super ambiguo praesenti testes habeamus, quorum uel Appius 
 eis, qui exterius clarerent oculis et interius caecuttirent, consilii 
 lumen praebuit, uel Hermophilus theopompum geometricam 
 sine radio docuit, uel Tobias filio, dum caeli iter praeuius 
 pandit, angelum comitem dedit. uidet igitur animus absque 
 corpore nec corpulentum aliquid ant coloratum aut per loca 
 distentum, sed ipsam ueritatem, quae summe incorporea deus 
 est, incorporeo contemplatur obtutu. patet, at arbitror, animum 
 et per ae incorporea et per corpus uidere corporea. 
 
 
 Sed illud adhuc propter tepidi iecoris homunculos discuti 
 superest, utrumnam corporea per se possit humanus animus 
 uidere sine corpore. nunc igitur adesto totus et quam potis 
 es praesens fito. nempe, ut adstruis, humanus animus et ipse 
 corporeus et saepto corporis exterioris inclusus si quid per se 
 uidere corporeum potest, nihil illi scilicet uidere promptius 
 est, quam corporis interna, quis clauditur. age, quaeso, intende 
 in uiscera tua et in omnes admodum corporum partes istum 
 quem dictitas animi corporalem uisum et de temet ipso renuntiato 
 tibi nobisque dicito, quibus modis quoue situ triformitas 
 cerebri coeat, iecoris massa iaceat, regula lienis haereat, stomachi 
 libra pendeat, cordis plectrum feriat, qui uenarum tramites 
 quaeue textura, quae neruorum origines quaeue conpages, 
 quae ossuum coitio quaeue conpactio, quae pulmonum

 
 
 
 cana, quae tortuosae botulorum enodibusque ligaturis explicitae 
 inflexiones ac reflexiones. ecce quid negas arbitro super his 
 responsa redhibere? cur igitur negas? quia uidelicet animus 
 per sese corporea nequaquam uidet. sed cur uidere corporea 
 nequaquam possit, quem non sine uisu esse iam constitit? 
 nemo quidquam corporeum uidet, qui corporalem uisum non 
 habet. animus autem, qui habet uisum et corporale nihil uidet, 
 incorporaliter uidet, et incorporaliter uidere posse incorporalis 
 est uisus, et incorporeum uisum nisi incorporeus non habet, 
 et incorporaliter humanus animus uidet: incorporeus igitur est 
 humanus animus. non ergo hisce friuolis solliciteris amplius, 
 ut reare animum non esse illic ubi cogitat, quia contemplari 
 per naturam nequit situs locorum, uultus hominum, motus 
 actusque populorum, haec namque corporea sunt. porro autem 
 animus incorporeus quod contra naturam sui est uidere non 
 potest, eatenus tamen adest ubi cogitat, ut loca quae cogitat 
 corporali uisione non cernat, sicut adest ubi uiuificat, ut ipsa 
 quae uiuificat sui corporis interna non uideat. ac si usquequaque 
 patet animum et corporea non posse uidere sine corpore 
 et incorporea cum corpore uidere non posse, non diutius 
 Alexandriae ppregrinemur, sed ab Aegypto redeuntes transmisso 
 errorum mari et emensa ignorantiae eremo ueritatis patriam 
 atque uti terram repromissionis intremus non otiosi neque 
 inertes, neque uero trepidantes, ut si quid falsiloqui uanitatis

 
 
 
 uitio progenitum aut latere tenus adstrepuerit aut obuium 
 sese dederit, Iesu praeuio et adiutore feriatur.

XII. CONTRA EOS QVI DICVNT: ANIMA SIBI INCORPOREA EST, DEO CORPOREA. 
 Sed en aliquorumpiam qui interimunt animas garrientibus 
 nugis etsi non sistimur ab itinere, lentamur tamen. sed insumere 
 pauxillum temporis intertrimenti nihil est, quin porro 
 iuuat, modo quid obuersum uero quidue diuersum eadem 
 ueritas aut depellat aut proterat. et cum audio dicere quospiam 
 qui et corporeas esse uolunt animas et easdem incorporeas 
 negare non possunt, aliud ipsas animas sibi, aliud esse 
 creatori: deo, inquiunt, animae corporeae sunt, uerum sibimet 
 incorporeae, quod ita est ac si dicant animas et corporeas esse 
 et incorporeas, aeternitatem porro testor, quod eo mihimet 
 hisce inanibus respondere admodum labori est, quia nihil istic 
 quicum congrediar, nihil quod medullitus eruam, nihil quicum 
 certauisse exercitio, nihil profecto est quod uicisse uictoriae 
 sit. ergo si anima corporea creatori et incorporea sibi est,

 
 
 
 duo haec quam sollerter discuti ratio indagandae ueritatis 
 exposcit: aut uerum reuera est, quod incorporea sit anima, 
 si hoc ipsum de se ipsa ueraciter nouit, aut item uerum est,, 
 quod corporea sit anima, si id penes animae constat auctorem. 
 siti uerum dicunt et uerum est, quod anima incorporea sit, 
 quia et istud in ueritate cognoscit, et item uerum est, quod 
 anima corporea sit, quoniam animae creator id nouit, duoque 
 et contraria usquequaque sibi et utraque uera esse contendunt, 
 cum uerum nisi falso contrarium non sit. inlustris 
 admodum ac praeclara disputatio, quae dum unam solamque. 
 ueritatem spernit duas sibi ueritates inuenit. ut tamen istos 
 professionis suae nexibus teneam, penes hominem ipsis etiam . 
 fatentibus incorporeus est humanus animus. 
 
 Quoniam igitur super hac nobis quaestionis parte conuenit, 
 restat ut doceant quatenus incorporalis substantia illi corporea 
 sit, qui eandem incorpoream creauit. nec primum dico ita 
 sit necne, sed in praesentiarum ita esse concedo, unde tamen 
 ita esse nouerint quaero. si id diuinorum uoluminum literae 
 continent legant, si quaepiam ratiocinatio suadet doceant, 
 si dialecticen iuuat exercere conuincant. si horum nihil est, 
 saltim sententiae concedant suae, ut qui in se incorporei sunt 
 non extra se corporeos se esse credant, quia aliud extra se 
 esse non potest qui extra se nihil esse potest. proinde animus, 
 qui in se ipso incorporeus est, nequaquam potest extra 
 se esse corporeus, quia nec auctor eius aliud illum nouit esse

 

 

 
 
 
 quam fecit, nec ille aliud se potest nosse quam factus est. ac 
 per hoc si uerum nouit, cum se incorporeum nouit, ergo fallitur 
 deus, si animum qui uere incorporeus est corporeum nouit: 
 $ed falli deus non potest, incorporeum igitur esse nouit animum, 
 ne falsum sit uerum, quo se animus ueraciter incorporeum 
 nouit. incorporeus ergo animus idcirco sibi est, quia et 
 creatori. sicut enim terra idcirco homini terra, quia et deo 
 terra est, et sicut aqua aer et ignis idcirco hoc ipsum homini 
 sunt, quia et ipsum deo sunt, et sicuti omnia quae ueraciter 
 innotuere homini hoc sunt in hominis notitia, quod sunt, ita 
 scilicet humanus animus nequaquam potest et aliter esse et 
 aliter deo notus esse. non enim ex rerum notitia est creatoris 
 scientia, sed existentia rerum ex notitia creatoris. quocirca 
 humanus animus nisi deo incorporeus esset, incorporeus esse 
 non posset. quidquid enim quoquo modo incorporeum est, 
 nullo modo potest esse corporeum. sed ne istic supra iusto 
 diutius inmoremur, cedo etiam de illo quaeramus, quod nulla 
 ex parte discussimus.

XIII. QVOD EX DVABVS SVBSTANTIIS CONSTAT HOMO INMORTALI ET INLOCALI ANIMA ET MORTALI ET LOCALI CORPORE, ET SICVTI INMORTALITER ANIMA PATITVB, SIC INMORTALITER ET INLOCALITER GLORIATVR. 
 Dicis etenim: cum uerbi gratia Petri uel Pauli sibi 
 speciem animus intra mentis arcana depingit, 
 numquid statim intimas paradisi sedes ubi eos esse

 

 
 
 
 nouit penetrauit ? aut cum sibi in corde diuitis 
 illius flammas ex lectione proposuit, numquid 
 iam ad tormentorum eius loca ac uiuis inaccessibilia 
 inferi profunda descendit? iam scilicet tibi, prout 
 par fieri fuit, de incorporalibus animarum locis et de inferno 
 atque paradiso et de animae sine corpore incorporali contuitu, 
 cum de diuite illo et paupere uerba fecimus uel cum de animae 
 duplici uisione tractauimus, responsa redhibui. quia uero 
 nunc illud, quod inferna uiuis inaccessibilia esse dixisti, indiscussum 
 restat, quatenus dixeris quaero, scilicet ex anima constamus 
 et corpore. ac licet ambigat nemo quid inmortale in 
 nobis quidue mortale sit, ego tamen tecum sic agam, ut de 
 utra mauis respondeam. si ex neutra nostri substantia morimur, 
 nihil nostrum ad inferna descendit, quia inferos uiuis 
 inaccessos esse dixisti. si utraque morimur, ergo et corpus ad 
 inferna descendit, nec longe nobis corporea haec inferna quaerenda 
 sunt, quando quidem ipsum sepulcrum domini est locusinferni. 
 sed hanc utramque absurditatem sententia sana respuit, 
 ergo nec in utraque substantia morimur nec in utraque 
 non morimur, uiuitque anima etiam posito corpore, quamlibet 
 si per peccata deo suo priuetur mortua iure dicatur. 
 credibile tamen prorsus non erit, quod peccatrix anima id 
 ipsum ut anima sit amittat, cum etiam corpori mortuo corpus 
 esse non pereat. ut enim moriatur corpus, cum uita omni

 

 
 
 
 amittit animam, anima uero animam non amittit. quocirca 
 anima inmortalis est, corpus uero mortale. quodsi corpus 
 inferna non ingreditur utpote sepulcro mandatum atque in 
 diuersas mundi partes pro elementorum quae sibi in illud 
 concinuerant diuersitate discerptum et animus non accedit 
 inferna, quia sententia tua inferos uiuentibus claudit: aut nulli 
 ergo sunt inferi aut ad eos hominum nemo descendit atque 
 ita fidei nostrae ratio periclitabitur, si nec redemptoris anima 
 inferos adeundo redeundoque reserauit. satis est dici potuisse 
 quaecumque illa inferna sunt uiuentibus inaccessa fore, cum 
 constet eadem nisi uiuentibus adiri non posse. 
 
 Reminiscere nunc in id te statum tui posuisse tractatus, ut 
 si quantitati uel localitati subiacere animam probare potuisses, 
 de corporalitate eius tecum pars etiam diuersa sentiret. uerum 
 si bene scriptorum tuorum recolis, animaduertere simul potes 
 proposuisse te potius de quibus disputandum foret, quam 
 de propositis disputasse nec te academicorum seniorum more 
 nescientiam tuam scisse, sed iuxta sectae ipsius iuniores utrum 
 scires aliquid ignorasse. quis autem positis temere duobus, 
 in quibus necessario operis uniuersi corpus omne consistat, 
 non utrumque primum, si queat, alterutrumque scilicet, si 
 utrumque nequeat, enisu cuipiam si non probabile, certe

 
 
 
 credibile faciat? duo haec in uictoriam nempe conueniunt, ut auctori 
 probo causae probitas compos sit. horum minus uno 
 uirtus actionis infringitur, si desit utrumque, cassatur. sic 
 nunc equidem obliuiosum te pariter et ignarum defensorem 
 nancta fallacia penes intellectu uigidos non solum illud negotii 
 facessiuit, ut tibi super his credi non oportere pateat, sed ut 
 ueritas, cui credendum semper est, clarior inlustriorque sub 
 necessitate conflictus et conparatione falsitatis appareat.

XIIII. QVIA ANIMA IN CORPORE NON TENETVR INCLVSA NEC MO- VETVB DE LOCO AD LOCVM, CVM MOVEATVE TEMPORALITER PER ADFECTVM. 
 Igitur qualitatem quantitatem et localitatem animae daturum 
 te sponte professus es moxque subiungis: quo modo 
 non localis sit, quae inserta membris et inligata 
 uisceribus solis motibus uaga condicione substantiae 
 tenetur inclusa? uix sane ut aliquid perperam 
 forte sentires atque id ipsum ueri simile uideri contenderes, 
 error unum ueniabile facere potest, aliud ignoratio erroris. 
 uerum nunc miris modis stupeo te tam dissidentia tamque 
 diuersa uno propemodum momento atque eodem paene uerbo 
 dixisse: ergo inligata membris uaga est motibus, 
 et item: motibus uaga condicione substantiae

 

 
 
 
 tenetur inclusa. si intra saeptum corporis, ut tu ais, anima 
 mouetur, uidelicet stans mouetur, quod dici ratione non sinitur. 
 sin uero extra corpus motibus differtur, inclusa igitur condicione 
 substantiae non tenetur. quia autem dicit solis motibus 
 uaga? quasi quidquam uagari possit inmotum aut non sit 
 facilius moueri et non uagari, quod facit animus per adfectum, 
 quia subiacet utique motui non secundum locum, quam uagari 
 quippiam nec moueri, quod est utique proprium corporis, quia 
 subiacet et motioni per locum. tu uero illam et stare uagam 
 et uagari dicis inclusam, cum, sicut supra iam constitit, et 
 moto corpore consistere et moueri possit inmoto. 
 
 En quatenus de localitate animae disputauisti, in hoc tamen 
 temet ignauiae non arcesso. illud equidem nequiuisti, scilicet 
 quod in hoc praesertim loco ne potissimus orator quisque potuisst, 
 quantalibet enim dicendi copia praeditus adsertor falsi 
 contra perspicuam ueritatem mentiri potest, fallere non potest. 
 de quantitate autem cur te disputaturum spoponderis nihilque 
 de eadem disserueris, non possum obliuionis fuisse dicere, cum 
 satis constet ne nomen eius nisi ex memoria potuisse proferri. 
 illud ergo magis credendum est te non noluisse aut oblitum 
 fuisse dicere, sed nihil quod diceres inuenisse. quid itidem 
 congruit uel in disputationem uocare reticenda uel reticere 
 proposita? iam de qualitate controuersia non erit, cui animam 
 subiacere non renui, quae scilicet si, ut quantitatis, ita etiam

 
 
 
 qualitatis expers esset, profecto enim deus esset, identidemque 
 si, ut qualitati, ita etiam quantitati cederet, corpus esset. 
 nunc uero medioximum quiddam naturae incorporeae, sed creatae 
 sortita nec deus est, quoniam qualitatem habet, nec corpus, 
 quia non habet quantitatem. 
 
 
 . Et quoniam uti agitatis retro disputationibus edocuimus 
 nimis late patet in huiusce <modi) quaestionibus inmensum, 
 principalium origines conplexa causarum inspici porro intus usque 
 nequaquam potest, nisi duplicis creaturam substantiae, quoad 
 homini posse fas siuit, adhibito iudicii libramine secernas, aut 
 usquequaque cessandum est aut istis illuc lineis adeundum, 
 ut primum ab incorporeo corpus dirimas, dehinc sicut in ipso 
 omnimodo corporum genere atris splendentia, sublimia depressis, 
 pretiosa uilibus anteponis, ita etiam in incorporeis 
 quae creata sunt humanas belluinis, in ipsis itidem quae 
 humanae sunt prudentes stolidis, in his porro itidem quae 
 natura uigent doctas indoctis animas anteuertas.

XV. QVIA SOL ET LVNA VEL SIDERA CORPORA TANTVM SVNT, NON HABENT SPIRITVS, ET SICVT CORPVS MELI VS INFERI ORI CORPORI PRAEPONITVR, ITA SPIRITVS MEMOR INFERIORI SPIRITVI PRAEPONITVR. 
 Sicuti enim sol corpus est et saxum quodlibet longe disparile 
 huic perinde tamen corpus est, sic equidem omnigenum natura 
 uitarum incorporea scilicet omnis est. sed sicut corpus corpore 
 praecellitur, cum tamen utrumque sit corpus, sic animus 
 animo antefertur, cum tamen utrumque sit animus. et iterum 
 opulens negotium et dites causae ad dicendum proliciunt et 
 paene blanditer obuiae suapte specie describi sese quaesunt 
 atque etiam cogunt. sed hasce excellentias et praeeminentias 
 ac supremitates illi potissimum illi adeant, si qui illi sunt 
 quos ardens euexit in aethera uirtus. uerum enimuero 
 mihi in praesentiarum huic de statu animae quaestioni, 
 prout ille proposuit, quocum congressi sumus, et aliquanto 
 forsan plusculum respondere mihi prouincia fuit: quod rectene 
 an secus fecerim, aequus et doctus arbiter iudicabit.

XVI. SVPERORVM IN BREVI RECAPITVLATIO LIBRORVM. 
 Verum quoniam multa, quae sub huiusce discussione quaestionis 
 ubiubi disputauimus, non usque faciliter memoria conplecti 
 cognitor potest, quae sparsim edissertata quaeque, uti 
 arbitror, euicta sunt collectim strictimque et ueluti punctatim 
 sub mentis oculum redegi et reuisenda simul renoscendaque 
 congessi. 
 
 1. De incorporeo. 
 Deus incorporeus est, imago autem dei humanus animus, 
 quoniam ad similitudinem et imaginem dei factus est homo. 
 enimuero imago incorporei corpus esse non potest, igitur quia 
 imago dei est humanus animus, incorporeus est animus humanus. 
 
 2. De uita. 
 Omne inlocale incorporeum quoque est, porro uita corporis 
 anima est et in corpore uiuente tam uiuit pars minima corporis, 
 quam totum corpus. tantum ergo uitae in parte corporis 
 est, quantum in toto corpore, et uita haec anima est, 
 nec locale est quod tam magnum est in toto quam in aliquo 
 et tam magnum in paruo quam in magno. non igitur localis 
 est animus, et quidquid inlocale est corporeum non 
 est: igitur anima corpus non est.

 
 
 
 
 3. De ratione. 
 Item ratiocinatur anima rationalis et substantialiter inest 
 animae ratiocinari et ratio incorporalis atque inlocalis est: 
 igitur incorporalis est anima. 
 
 4. De uoluntate. 
 Item uoluntas animae substantia eius est et, si tota uult 
 anima, tota uoluntas est et uoluntas corpus non est: igitur 
 anima non est corpus. 
 
 5. De memoria. 
 Item memoria inlocalis quaedam capacitas est, quae nec 
 multitudine recordabilium distenditur nec paucitate tenuatur 
 et incorporaliter etiam corporalium reminiscitur. et cum 
 meminit animus, totus meminit et totus memoria est qui 
 meminit totus et memoria corpus non est: non igitur corpus 
 est animus. 
 
 
 6. De tactu. 
 Item corpus in parte sui tactum ibi sentit, ubi tangitur, 
 animus autem per non totum corpus, hoc est per partem 
 corporis totus sentit, huius modi uero sensus inlocalis est et 
 omne inlocale incorporeum est: incorporea ergo est omnis 
 anima. 
 
 7. De accessu ac recessu. 
 Item corpus nec adpropinquat deo nec recedit a deo, animus 
 autem et proximat et longinquat inlocaliter: igitur animus 
 corpus non est. 
 
 
 8. De motu. 
 Item corpus mouetur per locum, animus autem per eundem 
 non mouetur: animus igitur non est corpus.

 
 
 
 
 9. De mensura. 
 Item longitudo latitudo et altitudo in corpore sunt et quidquid 
 hisce caret corpus non est, hisce autem caret animus: 
 corpus igitur non est. 
 
 10. De dextro et sinistro. 
 Dextrum sinistrum, sursum deorsum, anterius et posterius 
 in omni sunt corpore, in nulla autem sunt anima: incorporea 
 igitur omnis est anima. 
 
 En quousque ex omni scilicet disputationum nostrarum parte 
 contraximus quidquid toto opere moliti sumus, quoniam quod 
 istic quam breuissime recapitulauimus nisi praemissis disputationibus 
 fieri probabile non quiuit, quamquam si negotium 
 tantum adsertor idoneus nanctus esset, non sicuti egomet 
 dignitatem causae admodum inpari oratione dehonorauisset. 
 neque uero ipse aliquanto latius prolixiusque hanc eandem 
 quaestionem agitare non potui. uerum scilicet par fuit quoad 
 aduersarius reniti ualuit eo usque proeliari aut quoad in fugam 
 cessit tergum praebere et manu captum plumbeis pugionibus 
 exarmare. ulterius porro progredi et in auras tela iacere et 
 sine hoste pugnare cassa contentio est et uirium frustratio, 
 quod ita erit ingloriosum, ut inlaboriosum.

XVII. CONTRA FASTEDIOSVM ET CALVMNIATOREM HORVM LIBRORVM QVALITER DEVINCATVR DE MVNDO PROPOSVIT CONPARATIONEM. 
 Quid tu igitur, ait aliquis, per haec tria uolumina aduersum 
 breuem paginam spatiatus es, si uerbum uerbo satis? sed non 
 id negotii est fallaciam struere, quod destruere. neget quispiam 
 sphaeram esse mundum: uno quidem hoc ille uerbo 
 negauerit, sed non id uno item uerbo uel timaeus adstruxerit. 
 proinde quidquid illud ampliuscule sermocinati sumus, non 
 modo sola falsi confutatio, sed ueri etiam coegit adstructio. 
 quippe diuersum est dedocere noxia et utilia docere, nec hoc 
 idem est sentem solo uellere, quod frugem iacere, non ergo 
 id ipsum est eruere uitium, quod serere uirtutem. multo igitur 
 amplius operae insumendum est in utroque horum, quam 
 in alterutrum. porro autem cum utraque agitare mihi prouincia 
 fuerit, in tam praepedito negotio praesertim magis 
 mira est parcitas quam prolixitas. nam cum sese undeunde 
 clarescentes atque ostentantes proderent aliasque multipliciter 
 progignerent, latius dicendae causae praescripsi numerum, 
 modum statui, limitem fixi, ne uel in aciem plures necessario 
 proferrem uel diutius rato certarem uel longius iusto procederem.

XVIII. IN FINE HVIVS LIBRI VENIAM A SVO PETIT CONFLICTORE ET INTER VTRVMQVE CERTAMEN IPSVM DELIGIT IVDICEM. 
 Te nunc, quisque ille es aduersus cuius scripta nosmet 
 iniuria scriptorum tuorum dicere conpulit, oro quaesoque non 
 obirascaris mihi, neque enim conuicium rettuli neque rependi 
 maledictum. solam tibi pro falsitate ueritatem haud pari 
 uicissitudine reponderaui, illis ego quae, quo magis tua, tibi 
 magis noxia sunt aduersarius sum eroque atque uti eisdem 
 ipse quoque aduersere causa tui suadeo. pauca haec et exilia, 
 prout arctum temporis siuit, responsa redhibui, tu tecum 
 utrumque pensato et inter me teque personam iudicis sumito 
 adhibetoque iustitiae libram. si lanx nostra pronior et uero 
 grauior, non pigeat neque pudeat a transfugio refugium facere 
 et a falsitate sub ueritate cedere. sin, quod ego nolim nec 
 faxis persuasu istuc, uti(que) obstinatio est, edito pro sententia 
 tua aliquid publicitus lectitandum neque nomen occulito:

 
 
 
 modo compos nostri deus et uita sit, quioniam altrinsecus 
 continuati uiarum periculum fecimus, experiere scilicet, ueritatis 
 uis quanta sit in excidio falsitatis.